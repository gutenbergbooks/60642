<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  I tre moschettieri, vol. II, di Alexandre Dumas
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: 0em; margin-bottom: 0em; line-height: 1.2; text-align: justify; text-indent: 1em;}
.blockquote {margin: 1em 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit; text-indent: 0;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit; text-indent: 0;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 70%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em; text-indent: 0em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: left; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 0.5em 10%;}
.poem p {margin: 0; padding-left: 3em; text-indent: -3em;}

    </style>
  </head>
<body>

<div class="booktitle">
<h1>
I TRE<br />
MOSCHETTIERI
<span class="smaller">VOL. II.</span>
</h1>
</div>

<hr class="silver" />

<div class="titlepage">
<p class="main-t">
<span class="small">I TRE</span><br />
MOSCHETTIERI
</p>

<p class="pad2">
<span class="small">DI</span><br /><br />
<span class="x-large">Alessandro Dumas</span>
</p>

<p class="pad2">
VERSIONE<br />
DI ANGIOLO ORVIETO.
</p>

<p class="pad1 small">
VOL. II.
</p>

<p class="pad4">
<span class="large">Napoli,</span><br />
<span class="small">GIOSUÈ RONDINELLA EDITORE<br />
Strada Trinità Maggiore nº 27<br />
1853</span>
</p>
</div>

<div class="verso">
<hr class="mid" />
<p>
TIPOGRAFIA DI G. PALMA
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="cap16">CONTINUAZIONE
DEL
CAPITOLO XVI.</h2>
</div>

<p>
Il re tutto contento s'informò se il ministro era ancora
al Louvre, gli fu risposto che sua Eccellenza aspettava
gli ordini di Sua Maestà nel gabinetto di lavoro.
</p>

<p>
Il re si portò subito da lui.
</p>

<p>
— Prendete, duca, gli disse, voi avevate ragione, e
sono io che aveva il torto, tutto lo intrigo è politico,
ed in questa lettera non si tratta menomamente di amore.
Al contrario, si parla molto di voi.
</p>

<p>
Il ministro prese la lettera e la lesse con la più grande
attenzione; quindi, quando fu al termine, la rilesse
una seconda volta.
</p>

<p>
— Ebbene! Vostra Maestà, disse egli, vede fin dove
giungono i miei nemici. Voi siete minacciato da due
guerre se non mi dimettete. Nel vostro posto in verità,
sire, io cederei a così potenti istanze, e dal canto
mio io mi ritirerei dagli affari riguardandolo come
una vera fortuna.
</p>

<p>
— E che cosa dite voi dunque, duca?
</p>

<p>
— Io dico, sire, che la mia salute si consuma in queste
lotte eccessive e in questi eterni lavori. Io dico che,
secondo tutte le probabilità io non potrò sostenere le
fatiche dell'assedio della Rochelle, e che vai meglio che
<span class="pagenum" id="Page_6">[6]</span>
nominiate a comandarlo o il sig. de Condè o il signor
Bassompierre, o finalmente qualche uomo valoroso che
sia del suo mestiere il dirigere una guerra, e non me,
che sono uomo di penna e di gabinetto, e che sono continuamente
distolto dalle mie occupazioni per applicarmi
a cose per le quali non ho attitudine. Voi ne sarete
più felice nell'interno, sire, e non dubito che ne
sarete più grande all'estero.
</p>

<p>
— Sig. duca, disse il re, io vi capisco. Siate tranquillo;
tutti quelli che sono nominati in questa lettera saranno
puniti come meritano, e la regina ancora.
</p>

<p>
— Che dite mai, sire, il cielo mi guardi che la regina
avesse da provare il più piccolo dispiacere per cagione
mia; ella mi ha sempre creduto un suo nemico,
sire, quantunque Vostra Maestà possa far testimonianza
che io ho sempre sostenuto calorosamente il suo partito,
anche contro voi. Oh se ella tradisse Vostra Maestà
sul punto dell'onore, allora sarebbe altra cosa, ed
io sarei il primo a gridare: «nessuna grazia, sire, nessuna
grazia per la colpevole!» Fortunatamente non vi
è nulla, e Vostra Maestà ne ha acquistata una nuova
pruova.
</p>

<p>
— È vero, signor ministro, e voi, come sempre, avete
ragion; la regina però non merita meno tutta la mia
collera.
</p>

<p>
— Siete voi sire, che, siete incorso nella sua, e veramente
quando ella si lamentasse seriamente di Vostra
Maestà, io la compatirei; Vostra Maestà l'ha trattata
con un rigore..!
</p>

<p>
— È così che io tratterò sempre i miei nemici ed i
vostri, duca, per quanto sieno posti in alto, e qualunque
sia il pericolo che io possa incorrere a trattarli severamente!
</p>

<p>
— La regina è mia nemica, ma non è la vostra, sire;
al contrario, ella è sposa affezionata, sottomessa e irreprensibile;
lasciatemi adunque, sire, intercedere per
essa presso Vostra Maestà.
</p>

<p>
<span class="pagenum" id="Page_7">[7]</span>
</p>

<p>
— Che ella si umilii allora, e che per la prima ritorni
a me.
</p>

<p>
— Al contrario, sire, datele esempio; voi avete avuto
il primo torto, poichè siete stato voi che avete sospettato
della regina.
</p>

<p>
— Io ritornare pel primo? disse il re; giammai!
</p>

<p>
— Sire ve ne supplico.
</p>

<p>
— D'altronde; come potrò io ritornare pel primo?
</p>

<p>
— Facendo una cosa che voi sapete esserle aggradevole.
</p>

<p>
— E quale?
</p>

<p>
— Date una festa di ballo; voi sapete in che modo la
regina ami il ballo; io vi garantisco che il suo mal umore
cederà ad una simile attenzione.
</p>

<p>
— Ma, ministro, voi sapete che io non amo tutti
questi piaceri mondani.
</p>

<p>
— La regina ve ne sarò tanto più grata, perchè ella
sa la vostra antipatia a questi piaceri; d'altronde, questa
sarà per lei una bella occasione per adornarsi di
quei superbi puntali di diamanti che voi le regalaste
nel giorno della sua festa, e di cui ella non ha ancora
avuto una occasione di metterseli.
</p>

<p>
— Noi vedremo, duca, noi vedremo, disse il re, che
nella sua gioia di ritrovar la regina colpevole di un delitto
di cui si curava poco, e innocente di quello che
temeva molto, era tutto disposto a riaccomodarsi con
essa: noi vedremo, ma sul mio onore! voi siete troppo
indulgente.
</p>

<p>
— Sire, disse il duca, lasciate il rigore ai vostri ministri;
l'indulgenza è una virtù da re; usatene, e voi vedrete
che ve ne troverete contento.
</p>

<p>
Dopo di che il ministro, sentendo l'orologio suonare
le undici ore, s'inchinò profondamente, domandando
congedo al re per ritirarsi, e supplicandolo di rappacificarsi
con la regina.
</p>

<p>
Anna, che in seguito della cattura di quella lettera,
<span class="pagenum" id="Page_8">[8]</span>
aspettava un qualche rimprovero, fu molto meravigliata
di vedere nell'indomani il re, fare vicino a lei, dei
tentativi di riaccomodamento. Il suo primo movimento
fu repulsivo, il suo orgoglio di donna e la sua dignità
di regina, erano stati così crudelmente offesi, che ella
non poteva riconciliarsi di primo tratto, ma vinta dai
consigli delle sue dame, assunse finalmente l'aspetto
di cominciare a dimenticare. Il re approfittò di questo
primo momento di ritorno, per notificarle che egli contava
di dare in breve una festa di ballo.
</p>

<p>
Una festa di ballo era una cosa tanto rara per la
povera Anna, che a quest'annunzio, come lo aveva
pensato il ministro, l'ultima traccia del suo risentimento
disparve, se non dal suo cuore, almeno dal suo viso.
Ella domandò in qual giorno avrebbe avuto luogo,
ma il re rispose che su questo punto egli se la sarebbe
intesa col ministro. Infatti, ciascun giorno domandava
al ministro in qual epoca avrebbe avuto luogo
questa festa, ed il ministro, sotto un qualunque pretesto,
differiva di stabilirla; in tal modo passarono dieci
giorni.
</p>

<p>
L'ottavo giorno dopo la scena che abbiamo raccontata,
il ministro ricevette una lettera col bollo di Londra,
che conteneva soltanto queste parole:
</p>

<p>
«Io li ho, ma non posso lasciare Londra, attesochè
sono senza danari; inviatemi 500 doppie, e quattro
o cinque giorni dopo averle ricevute, io sarò a Parigi».
</p>

<p>
Il giorno stesso in cui il ministro ricevette questa
lettera, il re gl'indirizzò la solita domanda.
</p>

<p>
Richelieu contò sulle punte delle dita, a disse fra
se stesso:
</p>

<p>
— Ella giungerà, dice, quattro o cinque giorni dopo
aver ricevuto il denaro; mi abbisognano quattro o
cinque giorni per mandarlo, quattro o cinque giorni a
lei per ritornare, il che fa dieci giorni; ora aggiungiamo
<span class="pagenum" id="Page_9">[9]</span>
le eventualità dei venti contrarii, dei sinistri accidenti,
delle debolezze della donna, e fissiamo a dodici
giorni.
</p>

<p>
— Ebbene! signor duca, disse il re, avete voi calcolato
abbastanza?
</p>

<p>
— Sì, sire; oggi noi siamo ai venti di settembre, i
consoli della città danno una festa di ballo il tre di ottobre.
Ciò converrà a meraviglia, perchè così voi non
avrete l'apparenza di fare una riconciliazione con la
regina.
</p>

<p>
Quindi il ministro aggiunse.
</p>

<p>
— A proposito, sire, non dimenticate di dire a Sua
Maestà il giorno innanzi la festa, che voi desiderate
vedere come le si adattano i puntali di diamanti.
</p>

<div class="chapter">
<h2 id="cap17">CAPITOLO XVII.
<span class="smaller">L'INTERNO DELLA FAMIGLIA BONACIEUX</span></h2>
</div>

<p>
Era la seconda volta che il ministro ritornava col re
sull'argomento dei puntali di diamanti. Luigi XIII fu
dunque scosso da questa insistenza, e pensò che questa
raccomandazione nascondesse un qualche mistero.
</p>

<p>
Più di una volta il re era stato umiliato dal ministro,
la di cui polizia, senza esser giunta a quel grado di perfezione
in cui è ora la polizia moderna, era eccellente,
ed era istruito più di lui stesso di ciò che passavasi
nella propria sua famiglia. Egli sperò adunque, in una
conversazione con Anna, di ricavare qualche schiarimento
e di ritornare in seguito presso Sua Eccellenza
con un qualche segreto che il ministro sapesse o non sapesse,
cosa che nell'uno e nell'altro caso lo rialzava infinitamente
agli occhi del suo ministro.
</p>

<p>
Egli andò dunque a ritrovare, la regina, e l'abbordò
con nuove minacce contro quelle che la circondavano.
Anna abbassò la testa lasciò scorrere il torrente senza
<span class="pagenum" id="Page_10">[10]</span>
rispondere, sperando che finalmente si fermerebbe. Ma
non era a questo a cui voleva giungere Luigi XIII; Luigi
XIII voleva una discussione, dalla quale scaturisse
uno schiarimento qualunque, convinto che il ministro
nascondeva qualche segreto, e lo minacciava di una di
quelle terribili sorprese che tanto sapeva far bene Sua
Eccellenza. Giunse alla meta colla sua persistenza nell'accusare.
</p>

<p>
— Ma gridò Anna stanca di questi incerti attacchi,
ma, sire, voi non mi dite tutto ciò che avete nel cuore.
Che ho dunque fatto? sentiamo dunque, qual delitto
ho commesso? È impossibile che Vostra Maestà faccia
tutto questo rumore per una lettera scritta a mio
fratello.
</p>

<p>
Il re attaccato a sua volta in un modo così diretto,
non seppe che rispondere. Egli pensò esser giunto il
momento di fare quella raccomandazione, che il ministro
si era raccomandato che fosse fatta soltanto la vigilia
della festa.
</p>

<p>
— Signora, disse egli con maestà, fra giorni vi sarà
ballo nel palazzo di città; io intendo che, per fare onore
ai nostri bravi consoli, voi vi presentiate in abito
di cerimonia, e soprattutto che vi adorniate di quei
puntali di diamanti, che io vi regalai nel vostro giorno
onomastico. Ecco la mia risposta.
</p>

<p>
La risposta era terribile. Anna credè che Luigi sapesse
tutto, e che il ministro, avesse ottenuto da lui
questa lunga dissimulazione di sette o otto giorni, che
del resto era nel suo carattere. Ella divenne eccessivamente
pallida, appoggiò sopra una mensola la sua
mano, di una ammirabile bellezza, e che allora sembrava
una mano di cera, e guardando il re con occhi spaventati,
non rispose una sillaba.
</p>

<p>
— Voi intendete, signora? disse il re, che godeva di
questo imbarazzo in tutta la sua estensione, ma senza
indovinarne la causa; voi intendete?
</p>

<p>
<span class="pagenum" id="Page_11">[11]</span>
</p>

<p>
— Sì, sire, intendo, balbettò la regina»
</p>

<p>
— Comparirete voi a questo ballo?
</p>

<p>
— Sì.
</p>

<p>
— Coi vostri puntali?
</p>

<p>
— Sì.
</p>

<p>
Il pallore della regina aumentò ancora, se era possibile;
il re se ne accorse, e ne godè con quella fredda
crudeltà che formava una delle parti cattive del suo
carattere.
</p>

<p>
— Allora tutto è convenuto, disse il re, ed ecco tutto
ciò che aveva a dirvi.
</p>

<p>
— Ma in che giorno avrà luogo questo ballo? domandò
Anna.
</p>

<p>
Luigi XIII sentì per istinto che non doveva rispondere
a questa domanda, essendo stata fatta dalla regina
con una voce quasi da moribonda.
</p>

<p>
— Prestissimo, signora, disse egli; ma io non mi ricordo
precisamente la data del giorno; io la domanderò
al ministro.
</p>

<p>
— È dunque il ministro che vi ha annunziata questa
festa? gridò la regina.
</p>

<p>
— Sì signora, rispose il re maravigliato: ma perchè
mi fate questa domanda?
</p>

<p>
— È lui che vi ha detto d'invitarmi a comparirvi
con quei puntali?
</p>

<p>
— Come sarebbe a dire, signora?
</p>

<p>
— È lui, sire, è lui!
</p>

<p>
— Ebbene! che importa che sia stato o lui od io? vi
è forse un qualche delitto in questo invito?
</p>

<p>
— No, sire.
</p>

<p>
— Voi verrete, allora?
</p>

<p>
— Sì, sire.
</p>

<p>
— Sta bene, disse il re ritirandosi, sta bene, io vi
conto.
</p>

<p>
La regina fece una riverenza, meno per etichetta,
di quello che, perchè le sue ginocchia le si piegarono
sotto.
</p>

<p>
<span class="pagenum" id="Page_12">[12]</span>
</p>

<p>
Il re parve incantato.
</p>

<p>
— Io sono perduta, mormorò la regina, perduta, poichè
il ministro sa tutto, e fu lui che spinse il re, che
ancora non sa niente, ma che lo saprà ben presto. Io
sono perduta! mio Dio! mio Dio! mio Dio!
</p>

<p>
Ella s'inginocchiò sopra un cuscino, e pregò colla
testa nascosta fra le sue braccia palpitanti.
</p>

<p>
La sua posizione infatti era terribile. Buckingham
era ritornato a Londra, la signora de Chevreuse era a
Tours. Più sorvegliata che mai, la regina sentiva sordamente
che una della sue damigelle la tradiva senza
saper dire quale. Laporte non poteva più lasciare
il Louvre, ella non aveva un'anima al mondo di cui
fidarsi.
</p>

<p>
Così, in presenza dell'infortunio che la minacciava,
e del suo abbandono in cui si ritrovava, ella scoppiò in
singhiozzi.
</p>

<p>
— Non posso dunque esser buona a niente per Vostra
Maestà? disse ad un tratto una voce piena di dolcezza
e di pietà.
</p>

<p>
La regina si voltò vivamente, poichè non v'era a
sbagliarsi sulla espressione di questa voce: era un'amica
che parlava così.
</p>

<p>
Infatti a una delle porte che mettevano all'appartamento
della regina apparve la bella sig. Bonacieux:
ella era occupata ad accomodare le biancherie nella
guardaroba di un gabinetto, allorchè era entrato il re;
ella non aveva potuto sortire; ed aveva inteso tutto.
</p>

<p>
La regina mandò un grido vedendosi sorpresa, poichè
nel suo turbamento non aveva riconosciuto sulle
prime la giovane che le era stata data da Laporte.
</p>

<p>
— Oh! non temete niente, signora, disse la giovane
giungendo le mani e piangendo ella stessa per le angosce
della regina; io sono qui anima e corpo per Vostra
Maestà, e per quanto io sia lontana da lei, e per quanto
sia inferiore la mia posizion, io credo di aver ritrovato
il modo di togliere di pena Vostra Maestà.
</p>

<p>
<span class="pagenum" id="Page_13">[13]</span>
</p>

<p>
— Voi! o cielo! voi! grido la regina, ma vediamo
guardatemi in viso. Io sono tradita da tutte le parti,
posso io fidarmi di voi?
</p>

<p>
— Oh! signora, gridò la giovane cadendo in ginocchio;
oh! sull'anima mia, io sono pronta a morire per
Vostra Maestà!
</p>

<p>
Questo grido era sortito dal più profondo del
cuore, e come pel primo, non v'era da ingannarsi.
</p>

<p>
— Sì, continuò, la sig Bonacieux, sì, qui vi sono
dei traditori, ma sull'anima mia, io vi giuro che nessuno
è più affezionata di me a Vostra Maestà. Questi
puntali che il re vi domanda, voi li avete dati al duca
di Buckingham, non è vero? questi puntali erano chiusi
in un piccolo bauletto di legno rosa che egli teneva
sotto il suo braccio? Non è così la cosa? mi sbaglio io
forse?
</p>

<p>
— Oh! mio Dio! mio Dio! mormorò la regina a cui
i denti si sbattevano per lo spavento.
</p>

<p>
— Ebbene! questi puntali, continuò la sig. Bonacieux,
bisogna riaverli.
</p>

<p>
— Sì, senza dubbio, è necessario gridò la regina, ma,
come fare, come giungervi?
</p>

<p>
— Bisogna inviare qualcuno al duca.
</p>

<p>
— Ma chi?... chi?... di chi fidarmi?
</p>

<p>
— Confidatevi in me, signora, concedetemi questa
fortuna, o mia regina, e io ritroverò il messaggiero.
</p>

<p>
— Ma bisognerà scrivere!
</p>

<p>
— Oh! sì. È indispensabile. Due parole della mano
di Vostra Maestà e il vostro sigillo particolare.
</p>

<p>
— Ma queste due parole sono la mia condanna: il
divorzio: l'esilio!
</p>

<p>
— Sì, se esse cadessero in mani infami! ma io garantisco
che queste due parole saranno consegnate al suo
indirizzo.
</p>

<p>
— Oh! mio Dio! bisogna dunque che io affidi la mia
vita, il mio onore, la mia riputazione alle vostre mani!
</p>

<p>
<span class="pagenum" id="Page_14">[14]</span>
</p>

<p>
— Sì! sì, signora, è necessario, ed io salverò tutto!
</p>

<p>
— Ma in che modo? ditemelo almeno?
</p>

<p>
— Mio marito è stato rimesso in libertà, che sono
due o tre giorni; io non ho avuto ancora il tempo di
rivederlo. Egli è un bravo ed onest'uomo che non ha nè
odio nè amore per nessuno. Egli farà dunque tutto ciò
che potrà, e rimetterà la lettera di Vostra Maestà all'indirizzo
che gli verrà indicato, senza neppur sapere
che ella viene da Vostra Maestà.
</p>

<p>
La regina prese ambe le mani della giovane con uno
slancio di passione, la guardò come per leggere nel
fondo del suo cuore, e non vedendo che sincerità nei
suoi belli occhi, l'abbracciò teneramente.
</p>

<p>
— Fa così, gridò ella, e tu mi avrai salvata la vita,
tu mi avrai salvato l'onore.
</p>

<p>
— Oh! non esagerate il servizio che ho la fortuna di
rendervi; io non ho niente da salvare a Vostra Maestà,
che è soltanto la vittima di perfidi complotti.
</p>

<p>
— È vero, è vero, figlia mia, disse la regina, tu hai
ragione.
</p>

<p>
— Datemi adunque questa lettera, signora, il tempo
stringe.
</p>

<p>
La regina corse ad una piccola tavola sulla quale vi
era carta, calamaio e penne; ella scrisse due righe; sigillò
la lettera col suo sigillo, e la rimise nelle mani
della signora Bonacieux.
</p>

<p>
— Ed ora, disse la regina, dimentichiamo una cosa
molto necessaria.
</p>

<p>
— E quale?
</p>

<p>
— Il denaro.
</p>

<p>
La sig. Bonacieux sorrise.
</p>

<p>
— Sì è, vero, disse ella, io confesserò a Vostra Maestà
che mio marito...
</p>

<p>
— Tuo marito non ne ha, tu vuoi dire?
</p>

<p>
— Non è così, egli ne ha, ma è molto avaro, questo
è il suo difetto. Però Vostra Maestà si tranquillizzi,
noi troveremo il mezzo.
</p>

<p>
<span class="pagenum" id="Page_15">[15]</span>
</p>

<p>
— Il fatto è che io pure non ne ho, disse la regina
(quelli che leggeranno lo memorie della signora de
Monteville non si maraviglieranno di questa risposta),
ma aspetta.
</p>

<p>
Anna corse al suo scrigno.
</p>

<p>
— Prendi, disse ella, eccoti un anello di un gran valore
a quando mi si assicura: questo mi fu dato da mio
fratello re di Spagna, esso è mio e posso disporne.
Prendi questo anello e ricavane del denaro, e che tuo
marito parta.
</p>

<p>
— Fra un'ora voi sarete obbedita.
</p>

<p>
— Tu vedi l'indirizzo, aggiunse la regina, parlando
così a bassa voce che appena si poteva intendere quello
che diceva: a Milord di Buckingham, Londra.
</p>

<p>
— La lettera sarò rimessa a lui stesso.
</p>

<p>
— Generosa fanciulla! gridò la regina Anna.
</p>

<p>
La sig. Bonacieux baciò le mani della regina, nascose
il biglietto nel suo busto, e disparve con la leggerezza
di un uccello.
</p>

<p>
Dieci minuti dopo ella era in casa sua. Come lo aveva
detto alla regina, non aveva più riveduto suo marito
da dopo che era stato messo in libertà, ella dunque
ignorava il cambiamento che si era in lui operato in
rapporto al ministro, cambiamento operato dalla lusinga
e dal denaro di Sua Eccellenza, e che dopo era stato
corroborato da due o tre visite del conte de Rochefort,
divenuto il migliore amico di Bonacieux, al quale
aveva fatto credere, senza molta pena, che nessun
reo sentimento avea cagionato il ratto di sua moglie,
ma che era stata semplicemente una precauzione politica.
</p>

<p>
Ella ritrovò il sig. Bonacieux solo: il povero uomo
rimetteva a grande stento un poco d'ordine alla sua casa
in cui aveva ritrovati quasi tutti i mobili poco meno
che tritolati, e tutti gli armadi poco meno che vuoti,
non essendo la giustizia una di quelle tre cose, che vengono
<span class="pagenum" id="Page_16">[16]</span>
indicate dal re Salomone, che non lasciano dietro
di se alcuna traccia del loro passaggio. In quanto alla
serva, ella si era data alla fuga dopo l'arresto del suo
padrone. Il terrore aveva invaso la povera donna, al
punto che ella non si era fermata dal correre da Parigi
fino in Borgogna suo paese natio.
</p>

<p>
Il degno merciaio, subito dopo il ritorno in casa sua,
aveva dato parte a sua moglie del suo felice ritorno, e
sua moglie gli aveva risposto col rallegrarsene, e col
dire che il primo momento che avesse avuto di libertà,
non avrebbe mancato ai suoi doveri e lo avrebbe consagrato
per intero a fargli una visita.
</p>

<p>
Questo primo momento si era fatto aspettare cinque
giorni, ciò che, in ogni altra circostanza, sarebbe sembrato
troppo lungo a mastro Bonacieux; ma egli aveva,
nella visita fatta al ministro; e nelle visite che gli
faceva Rochefort, ampio argomento di riflessione, e,
come ognun sa, il tempo passa presto quando si ha a
che cosa riflettere.
</p>

<p>
Tanto più le riflessioni di Bonacieux erano tutte color
di rosa. Rochefort lo chiamava il suo amico, il suo
caro Bonacieux, e non si stava dal dirgli continuamente
che il ministro faceva il più gran calcolo di lui. Il
merciaio si vedeva già sul sentiero degli onori e della
fortuna.
</p>

<p>
Dal suo canto la sig. Bonacieux aveva riflettuto, ma,
bisogna dirlo, a tutt'altra cosa fuorchè all'ambizione;
suo malgrado i propri pensieri avevano avuto per motore
costante il bello e bravo giovane che sembrava
tanto innamorato. Maritata a diciotto anni col sig. Bonacieux,
avendo sempre vissuto in mezzo agli amici di
suo marito, poco suscettibili d'inspirare un sentimento
qualunque ad una giovane che sentiva il cuore più
elevato della sua posizione, la sig. Bonacieux era rimasta
insensibile alle seduzioni volgari; ma in quell'epoca
particolarmente, il titolo di gentiluomo aveva una
<span class="pagenum" id="Page_17">[17]</span>
grande influenza sulla borghesia, e d'Artagnan era gentiluomo,
di più portava l'uniforme dello guardie,
che dopo l'uniforme dei moschettieri era il più apprezzato
dalle donne. Egli era, noi lo ripetiamo, bello giovane
e avventuroso, parlava d'amore come uomo che
sa amare ed ha sete di farsi amare, vi era assai più di
ciò che abbisognava per far girare una testa di ventitre
anni, e la sig. Bonacieux era precisamente in questa
felice età della vita.
</p>

<p>
I due sposi abbenchè non si fossero veduti da più
di otto giorni, e che per una settimana fossero accaduti
grandi avvenimenti, si videro con una certa preoccupazione;
ciò nonostante il sig. Bonacieux manifestò
una gioia reale, e si avanzò incontro alla moglie a braccia
aperte.
</p>

<p>
La signora Bonacieux gli presentò la fronte a baciare.
</p>

<p>
— Parliamo un poco, diss'ella.
</p>

<p>
— Come? disse Bonacieux maravigliato.
</p>

<p>
— Sì, senza dubbio, io ho una cosa della più alta
importanza da comunicarvi.
</p>

<p>
— Decisamente, anch'io ho alcune serie interrogazioni
da indirizzarvi. Spiegatemi un poco il vostro rapimento,
ve ne prego.
</p>

<p>
— Non si tratta di ciò in questo momento, disse la
sig. Bonacieux.
</p>

<p>
— E di che cosa si tratta adunque? della mia prigionia?
</p>

<p>
— Io la seppi il giorno stesso, e siccome voi non eravate
colpevole di alcun delitto, siccome non eravate
complice d'alcun intrigo, siccome in fine non sapevate
niente, che avesse potuto compromettere nè voi nè alcun
altro, non ho dato a quest'avventura quell'importanza
che meritava.
</p>

<p>
— Voi ne parlate con molta indifferenza, signora, riprese
Bonacieux, piccato del poco interesse che gli testimoniava
sua moglie; sapete voi che io sono stato sepolto
<span class="pagenum" id="Page_18">[18]</span>
un giorno e una notte in una segreta della Bastiglia?
</p>

<p>
— Un giorno e una notte si passano presto: lasciamo
adunque la vostra prigionia, e veniamo a ciò che mi
conduce a voi.
</p>

<p>
— Come? ciò che vi conduce a me, non è dunque il
desiderio di vedere un marito da cui siete stata divisa
per otto giorni? domandò il merciaio punto sul vivo.
</p>

<p>
— Primieramente è questo, quindi un'altra cosa.
</p>

<p>
— Parlate.
</p>

<p>
— Una cosa del più alto interesse, dal quale dipende
forse la nostra futura fortuna.
</p>

<p>
— La nostra fortuna ha molto cambiato di fisonomia,
dopochè non vi ho veduta, signora, e non mi farebbe
meraviglia che qui a qualche mese mi facesse invidiare
da molti.
</p>

<p>
— Sì, particolarmente se voi volete seguire le istruzioni
che sono per darvi.
</p>

<p>
— A me?
</p>

<p>
— Sì, a voi. Vi è una buona e santa azione da fare,
signore, e nello stesso tempo da guadagnare molto danaro.
</p>

<p>
La signora Bonacieux, parlando di danaro a suo marito,
lo prendeva pel suo lato debole.
</p>

<p>
Ma un uomo, fosse pure un merciaio, allora quando
aveva discorso dieci minuti con un duca de Richelieu,
non era più lo stesso uomo.
</p>

<p>
— Molto denaro da guadagnare, disse Bonacieux allungando
le labbra.
</p>

<p>
— Sì, molto.
</p>

<p>
— Quanto, presso a poco?
</p>

<p>
— Mille doppie, forse.
</p>

<p>
— Ciò che avete a chiedermi, è dunque una cosa grave?
</p>

<p>
— Sì.
</p>

<p>
— Che cosa bisogna fare?
</p>

<p>
— Voi partirete sull'istante; io vi consegnerò una
<span class="pagenum" id="Page_19">[19]</span>
carta di cui non vi priverete sotto alcun pretesto, e
che rimetterete in proprie mani.
</p>

<p>
— E per dove, debbo partire?
</p>

<p>
— Per Londra.
</p>

<p>
— Io! per Londra! su via, voi scherzerete; io non ho
affari a Londra.
</p>

<p>
— Ma altri hanno bisogno che vi andiate.
</p>

<p>
— E chi sono questi altri? Io vi avverto, che non
faccio niente alla cieca, e che io voglio sapere, non solo
a che cosa mi espongono, ma ancora per chi mi espongono.
</p>

<p>
— Una persona illustre v'invia, una persona illustre
vi aspetta; la ricompensa sorpasserà i vostri desiderii:
ecco tutto ciò che posso promettere.
</p>

<p>
— Altri intrighi!, sempre intrighi! io non me ne fido
ora, ed il ministro mi ha illuminato su ciò.
</p>

<p>
— Il ministro! gridò la signora Bonacieux, avete veduto
voi il ministro?
</p>

<p>
— Egli mi ha fatto chiamare, rispose orgogliosamente
il merciaio.
</p>

<p>
— E voi vi siete arreso al suo invito? imprudente
che siete!
</p>

<p>
— Io debbo dirvi, che non ne aveva la scelta, tra il
potermi arrendere o non arrendere, poichè era tra due
guardie. Egli è altresì vero che allora non conosceva
Sua Eccellenza, e se avessi potuto dispensarmi da quella
visita sarei stato molto contento.
</p>

<p>
— Egli dunque vi ha maltrattato? vi ha fatto delle
minacce.
</p>

<p>
— Egli mi ha steso la mano, e mi ha chiamato suo
amico; suo amico! capite bene, signora? io sono l'amico
del gran ministro.
</p>

<p>
— Del gran ministro!
</p>

<p>
— E avreste forse delle difficoltà su questo titolo,
signora?
</p>

<p>
— Io non ho niente da opporre, ma io vi dico che
<span class="pagenum" id="Page_20">[20]</span>
il favore di un ministro, è un'effimera cosa, e che bisogna
esser pazzo per attaccarsi ad un ministro; vi sono
dei poteri al disopra del suo, e che non sono fondati
sul capriccio di un uomo o sulla riuscita di un avvenimento:
è a questi poteri che bisogna attenersi.
</p>

<p>
— Ne sono afflitto, signora, ma io non conosco altro
potere che quello del grand'uomo, che ho l'onore di
servire.
</p>

<p>
— Voi servite il ministro?
</p>

<p>
— Sì, signora, e come suo servitore io non vi permetterò
che vi intrighiate in complotti contro la sicurezza
dello stato, e che serviate gl'intrighi di una donna
che non è francese, e che ha il cuore spagnuolo.
Fortunatamente il gran ministro è là, il suo sguardo
vigilante sorveglia e penetra, fino nel fondo del cuore.
</p>

<p>
Bonacieux ripeteva parola per parola una frase che
aveva sentita dire dal conte de Rochefort; ma la povera
donna che aveva calcolato sopra suo marito, e che,
in questa speranza, aveva risposto di lui alla regina,
non fremè meno del pericolo nel quale abbisognava
gettarsi, che della impotenza nella quale si trovava. Ciò
non ostante, conoscendo la debolezza, e soprattutto
l'avarizia di suo marito, ella disperò di condurlo ai suoi
fini.
</p>

<p>
— Ah! voi siete ministeriale, signore, gridò ella; ah!
voi servite il partito di quelli che maltrattano vostra
moglie, e che insultano alla vostra regina?
</p>

<p>
— Gl'interessi particolari non sono niente dirimpetto
agl'interessi generali. Io sono per quelli che salvano
lo stato, disse con enfasi Bonacieux.
</p>

<p>
Questa era un'altra frase del conte de Rochefort che
egli aveva ritenuta a memoria, e che trovava l'occasione
di situare.
</p>

<p>
— E sapete voi che cosa è lo stato di cui voi parlate,
disse la signora Bonacieux, stringendosi nelle spalle.
Contentatevi di essere un borghese senza alcuna furberia,
<span class="pagenum" id="Page_21">[21]</span>
e voltatevi dalla parte che vi offre maggiori vantaggi.
</p>

<p>
— Eh! eh! disse Bonacieux, battendo sopra un sacchetto
colla pancia arrotondata che rese un suono argentino;
che dite voi di questo, signora predicatrice?
</p>

<p>
— Da dove viene questo denaro?
</p>

<p>
— Voi non lo indovinate?
</p>

<p>
— Dal ministro?
</p>

<p>
— Da lui, e dal mio amico, il conte de Rochefort.
</p>

<p>
— Il conte di Rochefort! non fu lui che mi rapì.
</p>

<p>
— Può darsi, signora.
</p>

<p>
— E voi ricevete del danaro da quest'uomo?
</p>

<p>
— Non mi avete voi detto, che questo rapimento era
semplicemente politico?
</p>

<p>
— Sì; ma questo rapimento aveva per iscopo di farmi
tradire la mia padrona, di strapparmi, col mezzo
delle torture; delle confessioni che potevano compromettere
l'onore, e fors'anche la vita della mia augusta
padrona.
</p>

<p>
— Signora, riprese Bonacieux, la vostra augusta padrona
è una perfida Spagnuola, e ciò che fa il gran ministro
è tutto ben fatto.
</p>

<p>
— Signore, disse la giovane sposa, io sapeva che
eravate un imbecille, ma non sapeva che voi foste un
infame.
</p>

<p>
— Signora, disse Bonacieux che non aveva veduto
mai in collera sua moglie, che indietrava davanti all'ira
coniugale; signora, che cosa dite?
</p>

<p>
— Io dico, che voi siete un miserabile! continuò la
signora Bonacieux, vedendo che ella riprendeva il sopravvento
su suo marito. Ah! voi v'intrigate di politica
ministeriale ancora! Ah! voi vi vendete anima e corpo
al demonio pel denaro!
</p>

<p>
— No, ma al ministro.
</p>

<p>
— Che è la stessa cosa! gridò la giovane sposa; chi
dice Richelieu, dice Satanasso!
</p>

<p>
<span class="pagenum" id="Page_22">[22]</span>
</p>

<p>
— Tacete, signora, tacete, potreste essere intesa.
</p>

<p>
— Sì, voi avete ragione, e io sarei vergognosa per
voi della vostra vigliaccheria!
</p>

<p>
— Ma che cosa esigete voi dunque da me? vediamo.
</p>

<p>
— Io ve l'ho detto: che partiate sull'istante, signore;
che compiate lealmente la commissione di cui mi degno
di incaricarvi: e a questa condizione io dimentico
tutto, io perdono tutto; vi è di più (ella gli stese la
mano) io vi rendo la mia amicizia.
</p>

<p>
Bonacieux era poltrone ed avaro, ma egli amava sua
moglie; ne fu intenerito. Un uomo di cinquant'anni non
tiene lungamente la collera con una moglie di ventitre.
La sig. Bonacieux s'accorse che egli esitava.
</p>

<p>
— Andiamo, siete voi deciso? diss'ella.
</p>

<p>
— Ma, mia cara amica, riflettete dunque un poco a
ciò che esigete da me; Londra è lontana da Parigi, molto
lontana, e la commissione di cui voi mi incaricate,
non è forse priva di pericoli.
</p>

<p>
— Che importa? voi li saprete evitare.
</p>

<p>
— Sentite, signora Bonacieux, disse il merciaio, sentite,
decisamente io rifiuto: gl'intrighi mi fanno paura,
io ho veduto la Bastiglia. Byrron! la Bastiglia è spaventosa!
al solo pensarvi mi viene la pelle d'oca. Sono stato
minacciato della tortura. Sapete voi che cosa è la
tortura? sono cunei di legno che vi vengono piantati
fra le gambe fino a che si spezzano le ossa? no, decisamente,
io non andrò. Eh! per bacco! e chè non vi andate
voi stessa! poichè in verità io credo di essermi fin
qui sbagliato sul conto vostro: io credo che voi siate
un uomo, ed anche dei più arrabbiati!
</p>

<p>
— E voi siete una donna, una miserabile donna, stupida
e imbestialita. Eh! voi avete paura, ebbene! se
voi non partite sull'istante medesimo, per ordine della
regina, vi farò mettere in quella Bastiglia che voi tanto
temete.
</p>

<p>
Bonacieux cadde in una profonda riflessione; pesò
<span class="pagenum" id="Page_23">[23]</span>
maturamente le due collere nel suo cervello, quella
del ministro e quella della regina; quel del ministro la
superò enormemente?
</p>

<p>
— Fatemi arrestare per ordine della regina, disse
egli; ed io porterò i miei reclami a Sua Eccellenza.
</p>

<p>
Sul momento, la sig. Bonacieux vide che ella aveva
corso troppo, e fu spaventata di essersi tanto avanzata.
Ella contemplò un istante con terrore quella figura
stupida per una risoluzione invincibile, come quella
degli stolti che hanno paura.
</p>

<p>
— Ebbene! sia! diss'ella. Forse in fin del conto avete
ragione; un uomo ne sa molto più di una donna in
politica, e voi particolarmente, sig. Bonacieux, che
avete parlato col ministro. E frattanto è cosa ben dura
aggiunse ella, che mio marito, ch'è l'uomo sulla di
cui affezione io credeva di poter contare, mi tratti così
aspramente: e non voglia soddisfare ad un mio capriccio.
</p>

<p>
— Egli è che i vostri capricci possono condurre molto
avanti, riprese Bonacieux trionfante, e io non me
ne fido.
</p>

<p>
— Io dunque vi rinunzierò, disse la giovane sospirando;
sta bene, non ne parliamo più.
</p>

<p>
— Se almeno voi mi diceste qual cosa doveva io andare
a fare a Londra, riprese Bonacieux, che si ricordava
un poco troppo tardi che Rochefort gli aveva raccomandato
di sorprendere i segreti di sua moglie.
</p>

<p>
— È inutile che voi lo sappiate, disse la giovane sposa,
ora che una diffidenza instintiva la respingeva in
addietro: si trattava di una bagattella come ne desiderano
le donne; di una compra sulla quale vi era molto
da guadagnare.
</p>

<p>
Ma più la giovane sì difendeva, più al contrario Bonacieux
pensò che il segreto che ella si ricusava di
confidargli era importante. Egli risolse dunque di correre
sull'istante dal conte di Rochefort e di dirgli che
<span class="pagenum" id="Page_24">[24]</span>
la regina cercava di un messaggiero per mandarlo a
Londra.
</p>

<p>
— Perdono, se io vi lascio, cara la mia sig. Bonacieux,
disse egli; ma non sapendo che voi sareste venuta
a vedermi, aveva preso un appuntamento con uno
dei miei amici. Io ritorno all'istante, e se voi volete
aspettarmi soltanto un mezzo minuto, subito che avrò
finito con questo amico, ritornerò a prendervi, e siccome
comincia a far tardi, vi ricondurrò al Louvre.
</p>

<p>
— Grazie, signore, rispose la sig. Bonacieux; voi
non siete abbastanza bravo per essermi utile a qualche
cosa, e io me ne ritornerò al Louvre tutta sola.
</p>

<p>
— Come vi piacerà, signora Bonacieux, riprese il
merciaio. Vi rivedrò io presto?
</p>

<p>
— Senza dubbio; nella settimana prossima, lo spero,
il mio servizio mi lascerà qualche ora di libertà, ed io
ne approfitterò per tornare a mettere in ordine i nostri
altari, che devono essere alcun poco scomposti.
</p>

<p>
— Sta bene; io vi aspetterò... voi non siete meco in
collera?
</p>

<p>
— Io! neppure per sogno.
</p>

<p>
— Fra breve dunque ci rivedremo?
</p>

<p>
— Fra breve.
</p>

<p>
Bonacieux baciò la mano alla sua moglie, e si allontanò
rapidamente.
</p>

<p>
— Andiamo, disse la sig. Bonacieux allorquando suo
marito ebbe chiusa la porta di strada e che si trovò
del tutto sola, non mancava altro a quest'imbecille che
di diventare ministeriale! ed io che aveva garentito
alla regina, io che aveva promesso alla mia povera padrona...
A mio Dio! mio Dio! ella mi prenderà per una
di quelle miserabili di cui formicola il palazzo, e che
sono state messe vicino a lei per spiarla! Ah! sig. Bonacieux
io non vi ho mai amato molto: ma, ora è ben
peggio! io vi odio, e sulla mia parola, voi me la pagherete.
</p>

<p>
<span class="pagenum" id="Page_25">[25]</span>
</p>

<p>
Al momento in cui ella diceva queste parole, un colpo
battuto al soffitto le fece alzare la testa, e una voce
che giunse a lei attraverso il piancito le diceva:
</p>

<p>
— Cara signora Bonacieux, apritemi la piccola porta
del corridoio, e discendo da voi.
</p>

<div class="chapter">
<h2 id="cap18">CAPITOLO XVIII.
<span class="smaller">L'AMANTE ED IL MARITO</span></h2>
</div>

<p>
— Ah! signora, disse d'Artagnan, entrando per la
porta che gli venne aperta dalla giovane, permettetemi
di dirvelo, voi avete un gran tristo marito.
</p>

<p>
— Voi dunque avete inteso la nostra conversazione?
domandò prestamente la signora Bonacieux, guardando
d'Artagnan con inquietudine.
</p>

<p>
— Tutta intera.
</p>

<p>
— Ma in che modo? mio Dio!
</p>

<p>
— Per mezzo di un processo conosciuto da me, per
mezzo del quale intesi pure la conversazione animata
che voi aveste con gli sbirri del ministro.
</p>

<p>
— E che cosa avete voi capito di ciò che noi dicevamo?
</p>

<p>
— Mille cose; primieramente che vostro marito è
uno stupido ed un imbecille; fortunatamente, quindi,
che voi siete imbarazzata, cosa di cui sono molto contento,
perchè ciò mi mette nell'occasione di offrirvi i
miei servigi, e Dio sa se io sono pronto a gettarmi nel
fuoco per voi; che la regina ha bisogno di un uomo
coraggioso, intelligente e affezionato che faccia per lei
il viaggio di Londra. Io ho almeno due delle tre qualità
che vi abbisognano, ed eccomi qua.
</p>

<p>
La signora Bonacieux non rispose, ma il suo cuore
batteva di gioia, e una segreta speranza brillò ai suoi
occhi.
</p>

<p>
<span class="pagenum" id="Page_26">[26]</span>
</p>

<p>
— E qual guarentigia mi darete voi, domandò ella,
se io acconsento a darvi questa commissione?
</p>

<p>
— Il mio amore per voi. Vediamo, dite, ordinate:
che cosa bisogna fare.
</p>

<p>
— Mio Dio! mio Dio! mormorò la giovane sposa, debbo
io confidarvi un simile segreto, signore? Voi siete
quasi un fanciullo.
</p>

<p>
— Andiamo, io vedo che vi abbisogna qualcuno che
vi garantisca per me.
</p>

<p>
— Io confesso che ciò mi tranquillizzerebbe assai.
</p>

<p>
— Conoscete voi Athos?
</p>

<p>
— No.
</p>

<p>
— Porthos?
</p>

<p>
— No.
</p>

<p>
— Aramis?
</p>

<p>
— No, chi sono questi signori?
</p>

<p>
— Moschettieri del Re. Conoscete voi il sig. de Tréville
loro capitano?
</p>

<p>
— Oh! sì, quello lo conosco, non di persona ma per
averne sentito più volte a parlare dalla stessa regina,
come di un valoroso e leale gentiluomo.
</p>

<p>
— Voi non temete che egli possa tradirvi pel ministro,
non è vero?
</p>

<p>
— Oh! no certamente.
</p>

<p>
— Ebbene! rivelategli il vostro segreto e domandategli
se per quanto questo sia importante, prezioso,
terribile, se voi potete confidarmelo.
</p>

<p>
— Ma questo non è un mio segreto, ed io non posso
rivelarlo in tal modo.
</p>

<p>
— Voi però eravate per confidarlo al signor Bonacieux,
disse d'Artagnan con dispetto.
</p>

<p>
— Sì, come si confida una lettera alla fenditura di
un albero, all'ala d'un colombo, al collare di un cane.
</p>

<p>
— Eppure voi vedete che io vi amo.
</p>

<p>
— Lo dite voi.
</p>

<p>
— Io sono un galantuomo!
</p>

<p>
<span class="pagenum" id="Page_27">[27]</span>
</p>

<p>
— Lo credo.
</p>

<p>
— Io sono coraggioso!
</p>

<p>
— Oh! di questo ne sono sicura.
</p>

<p>
— Allora mettetemi alla pruova.
</p>

<p>
La signora Bonacieux guardò il giovane, ritenuta
da un'ultima esitazione. Ma vi era un tale ardore nei
suoi occhi, una tale persuasione nella sua voce che ella
si sentì trascinata a fidarsi di lui. D'altronde ella si trovava
in una di quelle circostanze in cui abbisogna rischiare
tutto per tutto. La regina era egualmente perduta
per una troppo grande confidenza. Poi, confessiamolo,
il sentimento involontario che ella provava per
questo giovane protettore la decise a parlare.
</p>

<p>
— Ascoltate, disse ella. Io mi arrendo alle vostre
proteste. Ma vi giuro, davanti a quell'Ente che mi ascolta,
che se voi mi tradiste e che i miei nemici mi
perdonassero, io mi ucciderei accusandovi della mia
morte.
</p>

<p>
— Ed io vi giuro sul mio onore, signora, disse d'Artagnan,
che se io sono preso nell'adempiere gli ordini
che voi mi date, io morirò prima di fare o dire niente
che possa compromettere qualcuno.
</p>

<p>
Allora la giovane sposa gli confidò il terribile segreto,
il cui caso glie ne aveva rivelata una parte, dirimpetto
alla Samaritana.
</p>

<p>
Questa fu la loro mutua dichiarazione di amore.
</p>

<p>
D'Artagnan rispondeva di gioia e di orgoglio. Il segreto
che possedeva, la donna che egli amava, la confidenza
e l'amore facevano di lui un gigante.
</p>

<p>
— Io parto, diss'egli, io parto sul momento.
</p>

<p>
— Come! voi partite! gridò la signora Bonacieux; e
il vostro capitano?
</p>

<p>
— Sull'anima mia, voi mi avete fatto dimenticare
tutto, cara Costanza; sì, avete ragione, mi abbisogna
un congedo.
</p>

<p>
— Anche un ostacolo! mormorò la signora Bonacieux
con dolore.
</p>

<p>
<span class="pagenum" id="Page_28">[28]</span>
</p>

<p>
— Oh! questo, gridò d'Artagnan dopo un momento di
riflessione, io lo supererò, siate tranquilla.
</p>

<p>
— In che modo?
</p>

<p>
— Anderò questa sera stessa a ritrovare il sig. de
Tréville, che incaricherò di chiedere per me questo favore
al suo cognato, il sig. des Essarts.
</p>

<p>
— Ora un'altra cosa.
</p>

<p>
— Che? domandò d'Artagnan, vedendo che la sig.
Bonacieux esitava a continuare.
</p>

<p>
— Voi non avete forse denaro?
</p>

<p>
— Forse è un di più, disse d'Artagnan, sorridendo.
</p>

<p>
— Allora, riprese la sig. Bonacieux aprendo un armadio,
e cavando da quest'armadio il sacchetto che
una mezz'ora prima suo marito accarezzava tanto amorosamente,
prendete questo sacchetto.
</p>

<p>
— Quello del ministro! gridò, scoppiando dalle risa
d'Artagnan, che, come ognuno si ricorderà, mercè i
quadrelli levati, non aveva perduto una sillaba della
conversazione fra il merciaio e sua moglie.
</p>

<p>
— Quello del ministro, rispose la sig. Bonacieux; voi
vedete che egli si presenta con un aspetto molto rispettabile.
</p>

<p>
— Per bacco! gridò d'Artagnan, sarà una cosa doppiamente
divertente, il salvare la regina col denaro di
Sua Eccellenza.
</p>

<p>
— Voi siete un amabile e grazioso giovane, disse la
sig. Bonacieux. Credete che Sua Maestà non sarà punto
ingrata.
</p>

<p>
— Oh! io sono già grandemente ricompensato, gridò
d'Artagnan, io vi amo, voi mi permettete di dirvelo;
questa è già una felicità più grande di quello che io
osava sperare.
</p>

<p>
— Silenzio! disse la sig. Bonacieux rabbrividendo.
</p>

<p>
— Che?
</p>

<p>
— Si parla nella strada.
</p>

<p>
— Questa è la voce...
</p>

<p>
<span class="pagenum" id="Page_29">[29]</span>
</p>

<p>
— Di mio marito. Sì, sì la riconosco!
</p>

<p>
D'Artagnan corse alla porta, e mise il catenaccio.
</p>

<p>
— Egli non entrerà prima che io sia partito, disse
egli, e quando sarò partito, voi gli aprirete.
</p>

<p>
— Ma io pure dovrei esser partita. E se io son qui,
come potrò giustificare la mancanza del danaro?
</p>

<p>
— Voi avete ragione, bisogna sortire.
</p>

<p>
— Sortire? in che modo? se noi sortiamo egli ci vedrà.
Allora bisogna salire nelle mie stanze.
</p>

<p>
— Ah! gridò la sig. Bonacieux, voi mi dite ciò in un
modo che mi fa paura.
</p>

<p>
La sig. Bonacieux pronunciò queste parole con
una lacrima sugli occhi. D'Artagnan vide questa lacrima,
e commosso, intenerito, si gettò alle sue ginocchia.
</p>

<p>
— Nelle mie stanze, diss'egli, voi sarete sicura come
in un tempio, io ve ne do la mia parola di gentiluomo.
</p>

<p>
— Partiamo, diss'ella, io mi fido a voi, amico mio.
</p>

<p>
D'Artagnan ritirò con precauzione il catenaccio, e
tutti e due, leggieri come due ombre, sguizzarono dalla
porta interna del corridoio, salirono senza rumore
la scala, ed entrarono nella camera di d'Artagnan.
</p>

<p>
Una volta in casa sua, il giovane per maggior sicurezza
barricò la porta, quindi si avvicinarono alla finestra,
e, da una fenditura dello sportello, videro il sig.
Bonacieux che parlava con un uomo in mantello.
</p>

<p>
Alla vista dell'uomo in mantello, d'Artagnan fece
uno sbalzo e, cavando per metà la sua spada, si slanciò
verso la porta.
</p>

<p>
Era l'uomo di Méung.
</p>

<p>
— Che volete fare? gridò la sig. Bonacieux, voi vi
perderete.
</p>

<p>
— Ma ho giurato di ammazzare quest'uomo, disse
d'Artagnan.
</p>

<p>
— La vostra vita è consacrata in questo momento,
<span class="pagenum" id="Page_30">[30]</span>
e non vi appartiene più. In nome della regina, io vi
proibisco di gettarvi in nessun pericolo che sia estraneo
al vostro viaggio.
</p>

<p>
— E in nome vostro non mi ordinate niente?
</p>

<p>
— In nome mio, disse la sig. Bonacieux con una viva
emozione, in nome mio io ve ne prego. Ma ascoltiamo,
mi sembra che essi parlino di me.
</p>

<p>
D'Artagnan si avvicinò alla finestra, ed accostò l'orecchio.
</p>

<p>
Il sig. Bonacieux aveva riaperta la sua porta, e vedendo
l'appartamento vuoto, era ritornato all'uomo
del mantello, che per un istante aveva lasciato solo.
</p>

<p>
— Ella è partita, diss'egli, ella sarà ritornata al
Louvre.
</p>

<p>
— Ne siete voi sicuro che ella non abbia dubitato
sulle intenzioni colle quali siete sortito?
</p>

<p>
— No rispose Bonacieux con disinvoltura, è una
donna troppo superficiale.
</p>

<p>
— Il cadetto delle guardie è in casa?
</p>

<p>
— Io non lo credo; come voi vedete, le sue finestre
sono chiuse, e non si vede brillare nessun lume dalle
fessure.
</p>

<p>
— È lo stesso, bisogna assicurarsene.
</p>

<p>
— In che modo.
</p>

<p>
— Andando a bussare alla sua porta.
</p>

<p>
— Lo domanderò al suo cameriere.
</p>

<p>
— Andate.
</p>

<p>
Bonacieux entrò in casa sua, passò per la stessa porta
che aveva dato passaggio ai due fuggitivi, salì al
piano di d'Artagnan e bussò.
</p>

<p>
Nessuno rispose. Porthos per fare maggior figura
in quella sera aveva preso ad imprestito Planchet. In
quanto a d'Artagnan egli non aveva certamente volontà
di dare segni di esistenza.
</p>

<p>
Al momento in cui le dita di Bonacieux risuonarono
sulla porta, i due giovani sentirono balzare i loro
cuori.
</p>

<p>
<span class="pagenum" id="Page_31">[31]</span>
</p>

<p>
— Non vi e nessuno in casa, disse Bonacieux.
</p>

<p>
— Non importa, entriamo pure nel vostro appartamento,
noi saremo sempre più sicuri che sul limitare
di una porta.
</p>

<p>
— Oh! mio Dio! mormorò la signora Bonacieux, noi
non sentiremo più niente.
</p>

<p>
— Al contrario, disse d'Artagnan, noi sentiremo
meglio.
</p>

<p>
D'Artagnan alzò i tre o quattro quadrelli che facevano
della sua camera un altro orecchio di Dionigi,
stese un tappeto per terra, si mise in ginocchio e fece
segno alla sig. Bonacieux di inchinarsi come faceva lui
verso l'apertura.
</p>

<p>
— Siete voi sicuro che non vi sia alcuno? disse lo
sconosciuto.
</p>

<p>
— Io ve ne garantisco, disse Bonacieux.
</p>

<p>
— E voi pensate che vostra moglie...
</p>

<p>
— Sia ritornata al Louvre.
</p>

<p>
— Senza parlare con alcun'altra persona che con voi?
</p>

<p>
— Io ne sono sicuro.
</p>

<p>
— Questo è un punto importante, capite voi?
</p>

<p>
— In tal modo, la notizia che io ho portata è dunque
di valore?...
</p>

<p>
— Grandissimo, mio caro Bonacieux, io non ve lo
nascondo.
</p>

<p>
— Allora il ministro sarà contento di me?
</p>

<p>
— Io non ne dubito.
</p>

<p>
— Grand'uomo che è il ministro!
</p>

<p>
— Siete voi sicuro che nella sua conversazione, vostra
moglie non abbia pronunziato alcun nome proprio?
</p>

<p>
— Io non lo credo.
</p>

<p>
— Non ha ella nominato nè la sig. de Chevreuse, nè
il sig. de Buckingham, nè la sig. de Vernel?
</p>

<p>
— No, ella mi ha detto soltanto che voleva inviarmi
a Londra per servire agl'interessi di una illustre persona.
</p>

<p>
<span class="pagenum" id="Page_32">[32]</span>
</p>

<p>
— Ah! traditore! mormorò la sig. Bonacieux.
</p>

<p>
— Silenzio! disse d'Artagnan prendendole una mano
che ella gli abbandonò senza pensarvi.
</p>

<p>
— Non importa, continuò l'uomo del mantello, stato
voi siete un gonzo per non aver finto di accettare
la commissione; voi avreste la lettera; lo stato che viene
minacciato, sarebbe salvo, e voi...
</p>

<p>
— Ed io?.
</p>

<p>
— Ebbene, voi, il ministro vi avrebbe dato le patenti
di nobiltà.
</p>

<p>
— Ve lo ha egli detto?
</p>

<p>
— Sì, io so che voleva farvi questa sorpresa.
</p>

<p>
— Siate tranquillo, riprese Bonacieux; mia moglie
mi adora, e siamo ancora in tempo.
</p>

<p>
— Imbecille! mormorò la sig. Bonacieux.
</p>

<p>
— Silenzio! disse d'Artagnan stringendole sempre
più forte la mano.
</p>

<p>
— In che modo siamo ancora in tempo? riprese lo
uomo dal mantello.
</p>

<p>
— Io ritorno al Louvre, domando la sig. Bonacieux,
le dico che vi ho riflettuto, riannodo l'affare, ottengo
la lettera, e corro dal ministro.
</p>

<p>
— Ebbene, andate, presto; io ritornerò quanto prima
per sapere il resultato della vostra dimostrazione.
</p>

<p>
Lo sconosciuto sortì.
</p>

<p>
— Infame! disse la sig. Bonacieux, indirizzando anche
questo epiteto a suo marito.
</p>

<p>
— Silenzio! ripetè d'Artagnan stringendo anche più
forte la mano.
</p>

<p>
Un urlo terribile interruppe allora le riflessioni dì
d'Artagnan e della sig. Bonacieux. Era suo marito che,
essendosi accorto della sparizione del suo sacchetto,
gridava al ladro.
</p>

<p>
— Oh! mio Dio! disse la sig. Bonacieux, egli metterà
a soqquadro tutto il quartiere.
</p>

<p>
Bonacieux gridò per lungo tempo; ma siccome simili
<span class="pagenum" id="Page_33">[33]</span>
grida, atteso la loro frequenza, non attiravano alcuno
nella strada dei Fossoyeurs, e che d'altronde la
casa del merciaio era da qualche tempo in cattivo nome,
vedendo che nessuno veniva, sortì continuando a
gridare, e s'intese la sua voce che si allontanava nella
sua direzione della strada di Bacco.
</p>

<p>
— E ora che egli è partito, tocca a voi di allontanarvi,
disse la sig. Bonacieux; coraggio, ma soprattutto,
prudenza, e pensate che vi siete dedicato tutto alla regina.
</p>

<p>
— A lei e a voi! gridò d'Artagnan. Siate tranquilla,
bella Costanza, io ritornerò degno della sua riconoscenza;
ma ritornerò pur degno del vostro amore?
</p>

<p>
La giovane sposa non rispose che col vivo rossore
che colorò le sue guance. Alcuni istanti dopo anche
d'Artagnan sortì, avvolto anche egli in un gran mantello
che si ripiegava cavallerescamente sopra il fodero
di una lunga spada.
</p>

<p>
La sig. Bonacieux lo seguì cogli occhi, e con quel
lungo sguardo di amore con cui la donna accompagna
l'uomo che sente di amare; ma quando ebbe voltato
all'angolo della strada, ella cadde in ginocchio, e giungendo
le mani:
</p>

<p>
— Ohi mio Dio! disse ella, proteggete la regina, e
proteggete me pure.
</p>

<div class="chapter">
<h2 id="cap19">CAPITOLO XIX.
<span class="smaller">PIANO DI CAMPAGNA</span></h2>
</div>

<p>
D'Artagnan si portò direttamente dal sig. de Tréville.
Egli aveva riflettuto che in pochi minuti il ministro
sarebbe avvertito da quel dannato di quello sconosciuto,
che sembrava essere il suo agente, e pensava
con ragione che non vi era un istante da perdere.
</p>

<p>
Il cuore del giovinotto era ricolmo di gioia. Una avventura
<span class="pagenum" id="Page_34">[34]</span>
che offriva ad un tempo gloria da acquistarsi
e danaro da guadagnarsi, si presentava a lui, e per primo
incoraggiamento veniva accostato ad una donna che
egli adorava. Questa combinazione faceva dunque quasi
di primo colpo, per lui, più di quello che egli non
avrebbe osato di domandare alla provvidenza.
</p>

<p>
Il signor de Tréville era nel suo salotto col suo ordinario
corteggio di gentiluomini. D'Artagnan che era
conosciuto come un familiare della casa, andò diritto
al suo gabinetto, e lo fece prevenire che egli lo aspettava
per una cosa d'importanza.
</p>

<p>
Erano appena scorsi cinque minuti, quando entrò
il sig. de Tréville. Al primo colpo d'occhio, e dalla gioia
che si dipingeva sul suo viso, il degno capitano comprese
che accadeva effettivamente qualche cosa di nuovo.
</p>

<p>
Lungo la strada, d'Artagnan si era domandato a
se stesso se si sarebbe confidato al sig. de Tréville, o
se gli poteva chiedere soltanto di accordargli carta
bianca per un affare secreto. Ma il sig. de Tréville era
sempre stato così buono con lui, era tanto affezionato
al re e alla regina; odiava così cordialmente il ministro
che il giovane si risolse dirgli tutto.
</p>

<p>
— Voi mi avete fatto chiamare, mio giovane amico?
disse il sig. de Tréville.
</p>

<p>
— Sì, signore, disse d'Artagnan, e voi mi perdonate,
lo spero, di avervi incomodato, quando voi saprete
di qual cosa importante si tratta.
</p>

<p>
— Allora dite che io vi ascolto
</p>

<p>
— Si tratta niente meno, disse d'Artagnan abbassando
là voce, che dell'onore, e forse della vita della regina.
</p>

<p>
— Che cosa dite? domandò il sig. de Tréville girando
lo sguardo attorno per assicurarsi se erano veramente
soli, riportandogli occhi interrogatori su d'Artagnan.
</p>

<p>
— Io dico, signore, che la combinazione mi ha reso
padrone di un secreto...
</p>

<p>
<span class="pagenum" id="Page_35">[35]</span>
</p>

<p>
— Che voi custodirete, lo spero, giovane, sulla vostra
vita.
</p>

<p>
— Ma io debbo confidarmi a voi, signore perchè voi
solo potete aiutarmi nella commissione che ho ricevuta
da Sua Maestà.
</p>

<p>
— Questo segreto è vostro?
</p>

<p>
— No, signore, questo è segreto della regina.
</p>

<p>
— Siete voi autorizzato da Sua Maestà di confidarmelo?
</p>

<p>
— No, signore, poichè al contrario mi e stato raccomandato
il più profondo mistero.
</p>

<p>
— E perchè dunque volevate tradirlo in faccia mia?
</p>

<p>
— Perchè, io ve l'ho detto, senza di voi, io non posso
niente, e temo che mi ricusiate la grazia che io
vengo a domandarvi, se non sapete con quale scopo
io ve la domando.
</p>

<p>
— Conservate il vostro segreto, giovane, e ditemi ciò
che desiderate.
</p>

<p>
— Io desidero che otteniate, dal sig. des Essarts, un
congedo di quindici giorni.
</p>

<p>
— Quando?
</p>

<p>
— In questa stessa notte.
</p>

<p>
— Voi lasciate Parigi?
</p>

<p>
— Vado in missione.
</p>

<p>
— Potete voi dirmi ove?
</p>

<p>
— A Londra.
</p>

<p>
— Vi è qualcuno che abbia interesse perchè non arriviate
alla vostra meta?
</p>

<p>
— Il ministro, io credo, darebbe tutto al mondo per
impedirmi di riuscire.
</p>

<p>
— E voi partite solo?
</p>

<p>
— Io parto solo.
</p>

<p>
— In questo caso, voi non arriverete a Rondy; sono
io che ve lo dico, fede di Tréville.
</p>

<p>
— In che modo?
</p>

<p>
— Vi si farà assassinare.
</p>

<p>
<span class="pagenum" id="Page_36">[36]</span>
</p>

<p>
— Allora sarò morto nel fare il mio dovere.
</p>

<p>
— Ma la vostra missione non si adempirà.
</p>

<p>
— È vero, disse d'Artagnan.
</p>

<p>
— Credetemi, continuò de Tréville, nelle intraprese
di questo genere, bisogna andare in quattro per arrivarne
uno.
</p>

<p>
— Ah! voi avete ragione, signore, disse d'Artagnan;
ma voi conoscete Athos, Porthos ed Aramis, e voi sapete
se io posso disporre di loro.
</p>

<p>
— Senza confidar loro il segreto che io non ho voluto
sapere?
</p>

<p>
— Noi ci siamo giurati, una volta per sempre, confidenza
cieca, e attaccamento a tutta pruova. D'altronde
voi, potete dir loro che avete ogni confidenza in me,
e non saranno più increduli di voi.
</p>

<p>
— Io posso inviare a ciascuno di loro un congedo di
quindici giorni, ecco fatto: ad Athos, che soffre sempre
della sua ferita, perchè vada alle acque di Forges;
a Porthos e ad Aramis, per seguire il loro amico che
non vogliono abbandonare in un così doloroso stato.
L'invio dei loro congedi sarà una pruova che io autorizzo
il viaggio.
</p>

<p>
— Grazie, signore, voi siete buono cento volte.
</p>

<p>
— Andate dunque sul momento a cercarli, e che tutto
si eseguisca in questa notte. E primieramente, scrivetemi
la vostra istanza pel signore des Essarts, forse
avete una spione alle vostre calcagne, e la vostra visita,
che in questo caso è già conosciuta dal ministro,
sarà in tal modo legittimata.
</p>

<p>
D'Artagnan formulò questa domanda, ed il signor de
Tréville, nel riceverla fra le sue mani, lo assicurò che
avanti le due ore dopo la mezzanotte i quattro congedi
sarebbero al rispettivo domicilio dei viaggiatori.
</p>

<p>
— Abbiate la bontà di mandare il mio all'alloggio
d'Athos, disse d'Artagnan. Io temerei, ritornando in
casa mia, di fare qualche sinistro incontro.
</p>

<p>
<span class="pagenum" id="Page_37">[37]</span>
</p>

<p>
— Siate tranquillo. Addio e buon viaggio. A proposito...
disse il signor de Tréville richiamandolo.
</p>

<p>
D'Artagnan ritornò in addietro.
</p>

<p>
— Avete voi del denaro?
</p>

<p>
D'Artagnan fece risuonare il sacchetto che portava
in saccoccia.
</p>

<p>
— Abbastanza? domandò il sig. de Tréville.
</p>

<p>
— Trecento doppie.
</p>

<p>
— Basta! con queste si va in capo al mondo; andate
dunque.
</p>

<p>
D'Artagnan salutò il signor de Tréville che gli stese
la mano, d'Artagnan la strinse a lui con rispetto misto
a riconoscenza. Da che egli era giunto a Parigi, non
aveva avuto che a lodarsi di quest'uomo eccellente, che
aveva sempre ritrovato degno, leale e grande.
</p>

<p>
La sua prima visita fu per Aramis, egli non era più
ritornato in sua casa da quella famosa sera in cui aveva
seguito la signora Bonacieux. Vi era di più: rare
volte aveva veduto il moschettiere, e ciascheduna volta
che lo aveva riveduto aveva creduto notare una profonda
tristezza impressa nel suo viso.
</p>

<p>
Quella sera ancora, Aramis vegliava cupo ed astratto;
d'Artagnan gli fece alcune interrogazioni su questa
malinconia prolungata; Aramis se ne scusò con la difficile
interpretazione di un passo di filosofia di Demostene
che era obbligato di scrivere in latino per la successiva
settimana, e ciò lo teneva molto preoccupato.
</p>

<p>
Siccome i due amici parlavano già da qualche tempo,
un servitore del signor de Tréville entrò portando
un plico sigillato.
</p>

<p>
— Che cosa è questo? domandò Aramis.
</p>

<p>
— Il congedo che il signore ha domandato, rispose
il lacchè.
</p>

<p>
— Io? io non ho mai domandato congedi.
</p>

<p>
— Tacete e prendete, disse d'Artagnan; e voi, amico
mio, eccovi una mezza doppia per il vostro incomodo.
<span class="pagenum" id="Page_38">[38]</span>
Voi direte al signor de Tréville che Aramis lo ringrazia
sinceramente e di cuore. Andate.
</p>

<p>
Il lacchè salutò fino a terra e partì.
</p>

<p>
— Che significa questo? domandò Aramis.
</p>

<p>
— Prendete tutto ciò che vi abbisogna per un viaggio
di quindici giorni, e seguitemi.
</p>

<p>
— Ma in questo momento non posso lasciare Parigi
senza sapere...
</p>

<p>
— Che cosa sia avvenuto di lei? continuò d'Artagnan.
</p>

<p>
— Chi? riprese Aramis.
</p>

<p>
— La donna ch'era qui, la donna del fazzoletto ricamato.
</p>

<p>
— Chi vi ha detto che qui v'era una donna? disse Aramis
divenendo pallido come la morte.
</p>

<p>
— Io l'ho veduta.
</p>

<p>
— E voi sapete chi ella è?
</p>

<p>
— Almeno credo di dubitarne.
</p>

<p>
— Ascoltate, disse Aramis, poichè voi sapete tante
cose, sapreste dirmi ove sia andata questa donna?
</p>

<p>
— Io presumo ch'ella sia ritornata a Tours.
</p>

<p>
— A Tours! Sì, è lei; voi la conoscete! Ma in che modo
ritornata a Tours senza dirmi niente!
</p>

<p>
— Perchè ha avuto timore di essere arrestata.
</p>

<p>
— E perchè non mi ha scritto?
</p>

<p>
— Perchè ha temuto di compromettervi.
</p>

<p>
— Sì, è per questo, d'Artagnan, voi mi rendete la
vita. Mi credeva ingannato, tradito; sarei stato tanto
felice di poterla rivedere! Io non poteva credere che
ella avesse arrischiata la sua libertà per me, eppure
per quale altra causa sarebbe ella ritornata a Parigi?
</p>

<p>
— Per la stessa causa che oggi ci fa partire per l'Inghilterra.
</p>

<p>
— E qual è questa causa? domandò Aramis.
</p>

<p>
— Un giorno voi la saprete, ma pel momento bisogna
che io conservi la stessa riserva che voi avete conservata
per la <i>nipote del dottore</i>.
</p>

<p>
<span class="pagenum" id="Page_39">[39]</span>
</p>

<p>
Aramis sorrise, perchè si ricordò un certo racconto
fatto una sera ai suoi amici.
</p>

<p>
— Ebbene! dunque, dappoichè ella ha lasciato Parigi,
e che voi ne siete sicuro, d'Artagnan, niuna cosa
più mi trattiene, ed io sono pronto a seguirvi. Voi diceste
che noi andiamo...?
</p>

<p>
— Da Athos, pel momento, e se voi volete venire,
vi prego ancora di sollecitare, poichè noi abbiamo già
perduto abbastanza tempo. A proposito, prevenite Bazin.
</p>

<p>
— Bazin viene dunque con noi? domandò Aramis.
</p>

<p>
— Forse: in ogni modo è bene ch'egli ci segua fino ad
Athos.
</p>

<p>
Aramis chiamò Bazin, e dopo avergli ordinato di venirlo
a raggiungere in casa di Athos, partiamo, diss'egli
prendendo il suo mantello, la sua spada e le sue pistole,
e aprendo con molta galanteria alcuni tiratori per
vedere se mai vi avesse smarrito qualche doppia. Quindi
quando fu ben sicuro che questa ricerca era inutile,
egli seguì d'Artagnan chiedendo a se stesso come mai
poteva accadere che il giovane cadetto delle guardie
sapesse tanto bene quanto lui chi era quella donna alla
quale egli aveva accordata ospitalità; e sapesse meglio
di lui che ne era avvenuto.
</p>

<p>
Soltanto, nel sortire, egli pose una mano sulla spalla
di d'Artagnan, e fissandolo collo sguardo:
</p>

<p>
— Voi non avete parlato con alcuno di questa donna?
diss'egli.
</p>

<p>
— Ad anima vivente.
</p>

<p>
— Neppure ad Athos e a Porthos?
</p>

<p>
— Non ho detto loro una parola.
</p>

<p>
— Alla buon'ora.
</p>

<p>
E tranquillizzato su questo punto importante, Aramis
continuò la sua strada con d'Artagnan, ed entrambi
giunsero ben presto alla casa d'Athos.
</p>

<p>
Essi lo ritrovarono che con una mano teneva il suo
congedo e coll'altra una lettera del sig. de Tréville.
</p>

<p>
<span class="pagenum" id="Page_40">[40]</span>
</p>

<p>
— Sapreste voi spiegarmi che cosa significa questo
congedo e questa lettera che ho ricevuta in questo momento?
E Athos lesse:
</p>

<div class="blockquote">
<p>
«Mio caro Athos, acconsento volentieri, poichè la
vostra salute lo esige assolutamente, che voi vi riposiate
per quindici giorni. Andate a prendere le acque
di Forges, o qualunque altra più convenga, e ristabilitevi
prontamente.
</p>

<p>
«Vostro affezionatissimo.
</p>

<p class="indr">
Tréville.»
</p>
</div>

<p>
— Ebbene! questo congedo e questa lettera significano
che bisogna seguirmi, Athos.
</p>

<p>
— Alle acque di Forges?
</p>

<p>
— O in un qualche altro luogo.
</p>

<p>
— Pel servizio del re?
</p>

<p>
— Del re o della regina: non siamo noi servitori delle
Loro Maestà?
</p>

<p>
In questo momento entrò Porthos.
</p>

<p>
— Per bacco! diss'egli, eccone una delle nuove; da
quando in qua, nei moschettieri, si accordano dei permessi
ai soldati senza ch'essi li domandino?
</p>

<p>
— Da quando vi sono degli amici che li domandano
per loro.
</p>

<p>
— Ah! ah! disse Porthos, sembra che qui vi sia qualche
cosa di nuovo?
</p>

<p>
— Sì, noi partiamo, disse Aramis.
</p>

<p>
— Per qual paese? domandò Porthos.
</p>

<p>
— In fede mia, non so niente, disse Athos, domandatelo
a d'Artagnan.
</p>

<p>
— Per Londra, signori, disse d'Artagnan.
</p>

<p>
— Per Londra! gridò Porthos; e che cosa andiamo
noi a fare a Londra?
</p>

<p>
— Ecco quello che io non posso dirvi, signori, e bisogna
che abbiate confidenza in me.
</p>

<p>
— Ma per andare a Londra ci vuol del danaro, aggiunse
Porthos, ed io non ne ho.
</p>

<p>
<span class="pagenum" id="Page_41">[41]</span>
</p>

<p>
— Neppur io, disse Aramis.
</p>

<p>
— Neppur io, disse Porthos.
</p>

<p>
— Ne ho io, riprese d'Artagnan, cavando di saccoccia
il suo tesoro, e deponendolo sulla tavola. Prendiamone
settantacinque per cadauno, ed è quanto basta
per andare a Londra e per ritornare. D'altronde siate
tranquilli, noi non vi giungeremo tutti a Londra.
</p>

<p>
— E perchè?
</p>

<p>
— Perchè secondo tutte le probabilità, vi sarà qualcuno
di noi che rimarrà per la strada.
</p>

<p>
— È dunque una campagna che noi intraprendiamo?
</p>

<p>
— È delle più pericolose, ve ne avverto!
</p>

<p>
— Va bene! ma poichè noi corriamo il rischio di farci
uccidere, disse Porthos, vorrei almeno sapere per
chi arrischiamo.
</p>

<p>
— Tu non ne saprai di più, disse Athos.
</p>

<p>
— Però, disse Aramis, io sono del parere di Porthos.
</p>

<p>
— Il re ha forse l'abitudine di rendervi dei conti? No;
egli vi dice soltanto: «signori, si dovranno battere in
Guascogna o nelle Fiandre; vadano a battersi.» E voi
andate. Perchè? Voi non ci pensate neppure a domandarlo.
</p>

<p>
— D'Artagnan ha ragione, disse Athos; ecco i tre
congedi che ci vengono mandati dal sig. de Tréville,
ed ecco trecento doppie che ci vengono non so da chi.
Andiamo a farci ammazzare là dove ci dicono d'andare.
La vita valesse la pena di fare tante interrogazioni?
D'Artagnan, io sono pronto a seguirvi.
</p>

<p>
— Ed io pure, disse Porthos.
</p>

<p>
— Ed io pure, disse Aramis. Tanto più che non sono
mal contento di lasciare Parigi. Io ho bisogno di
distrazione.
</p>

<p>
— Ebbene! voi avrete delle distrazioni, signori, siate
tranquilli! disse d'Artagnan.
</p>

<p>
— Ed ora, quando partiamo noi? disse Athos.
</p>

<p>
— Subito, disse d'Artagnan, noi non abbiamo un minuto
da perdere.
</p>

<p>
<span class="pagenum" id="Page_42">[42]</span>
</p>

<p>
— Olà! Grimaud, Planchet, Mousqueton, Bazin! gridarono
i quattro giovani chiamando i loro quattro lacchè!
date il grasso agli stivali, e conducete i cavalli all'alloggio.
</p>

<p>
Infatti ciaschedun moschettiere lasciava al palazzo
generale, come una caserma, il suo cavallo e quello del
suo lacchè.
</p>

<p>
Planchet, Grimaud, Mousqueton, e Bazin partirono
in tutta fretta.
</p>

<p>
— Ora stabiliamo il piano di campagna, disse Porthos.
Dove andremo noi per il primo?
</p>

<p>
— A Calais, disse d'Artagnan; è la linea più diretta
per giungere a Londra.
</p>

<p>
— Ebbene disse Porthos, ecco il mio parere.
</p>

<p>
— Parla!
</p>

<p>
— Quattro uomini che viaggiano assieme sarebbero
sospetti, d'Artagnan darà a ciascun di noi le nostre
istruzioni. Io partirò avanti per la strada di Boulogne,
per esplorare il cammino; Athos partirà due ore dopo,
per la strada d'Amiens; Aramis ci seguirà per quella
di Noyon; in quanto a d'Artagnan, egli partirà per
quella strada che vorrà, cogli abiti di Planchet, nel
mentre che Planchet ci seguirà vestito alla d'Artagnan
con l'uniforme delle guardie.
</p>

<p>
— Signori, disse Athos, il mio parere si è che non
convenga in modo alcuno l'immischiare i lacchè in simili
affari. Un segreto può essere tradito da dei gentiluomini,
ma questo è un caso, nel mentre che è sempre
venduto dai lacchè.
</p>

<p>
— Il piano di Porthos mi sembra impraticabile, disse
d'Artagnan, molto più che ignoro io stesso quali
istruzioni potrei darvi. Io sono portatore di una lettera,
ecco tutto. Io non ho, e non posso fare tre copie di
questa lettera, mentre essa è sigillata; bisogna dunque, a
mio avviso, viaggiare in compagnia. Questa lettera
è qui in questa saccoccia, (e mostrò la saccoccia
<span class="pagenum" id="Page_43">[43]</span>
ove teneva la lettera). Se io resto ucciso, uno di voi
la prenderà, e continuerete la strada; se egli rimane a
sua volta ucciso, toccherà ad un altro l'incaricarsene,
e così di seguito, purchè un solo giunga: questo è tutto
quanto abbisogna.
</p>

<p>
— Bravo d'Artagnan! il tuo parere è anche il mio,
disse Athos. D'altronde bisogna essere conseguenti; io
vado a prendere le acque, voi mi accompagnerete; invece
delle acque di Forges vado a passare le acque di
mare; io sono libero. Se vorranno arrestarci, io mostrerò
la lettera del sig. de Tréville, e voi mostrerete i vostri
congedi; se verremo attaccati, noi ci difenderemo;
e se saremo giudicati, noi sosterremo che non avevamo
altre intenzioni che di tuffarci un certo numero di volte
nel mare; avrebbero troppo poco da fare nell'attaccare
quattro uomini isolati, nel mentre che quattro uomini
riuniti formano una truppa; noi armeremo i quattro
lacchè di pistole e di moschetti; se ci verrà inviata
contro un'armata, noi daremo battaglia, ed il sopravvivente,
come lo ha detto d'Artagnan, porterà la lettera.
</p>

<p>
— Ben detto! gridò Aramis; tu non parli spesso, Athos,
ma quando parli sei come un Demostene. Adotto
il piano d'Athos; e tu Porthos?.
</p>

<p>
— Io pure, disse Porthos, se piace a d'Artagnan che
porta la lettera; è naturalmente il capo dell'impresa;
che egli decida, e noi eseguiremo.
</p>

<p>
— Ebbene! disse d'Artagnan, io decido che noi adottiamo
il piano d'Athos, e che partiamo tra una mezz'ora.
</p>

<p>
— Adottato! risposero in coro i tre moschettieri.
</p>

<p>
E ciascuno allungò la mano verso il sacchetto, prese
le 75 doppie e fece i suoi preparativi per partire nell'ora
convenuta.
</p>

<p>
<span class="pagenum" id="Page_44">[44]</span>
</p>

<div class="chapter">
<h2 id="cap20">CAPITOLO XX.
<span class="smaller">VIAGGIO</span></h2>
</div>

<p>
A due ore dopo la mezzanotte i nostri quattro avventurieri
sortirono da Parigi per la barriera di S. Dionigi;
fino a che fu notte, essi rimasero muti; loro malgrado
subivano l'influenza della oscurità e dappertutto
vedevano delle imboscate.
</p>

<p>
Ai primi raggi del giorno le loro lingue si sciolsero;
col sole ritornò l'allegria; era come il giorno innanzi
di una battaglia, gli occhi ridevano ma il cuore batteva,
e sentivano che la vita, che forse stavano per lasciare,
in fin dei conti, era qualche cosa di buono.
</p>

<p>
Del resto, l'aspetto delle carovana era dei più formidabili:
i cavalli neri dei moschettieri, il loro portamento
marziale, quell'abitudine di squadrone che fa
camminare regolarmente questi nobili compagni del
soldato, avrebbero tradito il più stretto incognito. I
lacchè li seguivano, armati fino ai denti.
</p>

<p>
Tutto andò bene fino a Chantilly ove giunsero olle otto
ore del mattino. Bisognava far colezione. Discesero
davanti un albergo che si raccomandava con la sua grande
insegna rappresentante S. Martino nell'atto di dare
la metà del suo mantello ad un povero. Ingiunsero ai
lacchè di non levare la sella ai cavalli e di tenersi pronti
a partire immediatamente.
</p>

<p>
Entrarono nella sala comune e si misero a tavola.
</p>

<p>
Un gentiluomo che giungeva allora dalla strada Dammartin
era assiso a quell'istessa tavola e faceva colezione.
Egli intavolò la conversazione sulla pioggia e
sul bel tempo; i viaggiatori risposero; egli bevè alla
loro salute, i viaggiatori corrisposero alla sua gentilezza.
</p>

<p>
Ma al momento in cui Mousqueton venne ad annunziare
<span class="pagenum" id="Page_45">[45]</span>
che i cavalli erano pronti, e in cui si alzarono da
tavola; lo straniero propose a Porthos di bere alla salute
del ministro. Porthos rispose che egli non domandava
di meglio, purchè lo straniero a sua volta avesse
bevuto alla salute del re. Lo straniero gridò che non
conosceva altro re che il ministro. Porthos lo chiamò
ubriaco; lo straniero cavò la spada.
</p>

<p>
— Voi avete fatto una sciocchezza, disse Athos; ma
non importa, adesso non bisogna dare addietro; uccidete
quest'uomo e venite a raggiungerci il più presto
che potete.
</p>

<p>
E tutti e tre rimontarono a cavallo e partirono a
briglia sciolta, nel mentre che Porthos prometteva al
suo avversario di perforarlo con tutti i colpi conosciuti
nella scherma.
</p>

<p>
— È uno! disse Athos, in capo a cinque minuti.
</p>

<p>
— Ma perchè quest'uomo ha attaccato Porthos piuttosto
che qualunque altro di noi? domandò Aramis.
</p>

<p>
— Perchè Porthos, parlando a più alta voce di noi, è
stato preso pel capo, disse d'Artagnan.
</p>

<p>
— Io ho sempre detto che questo cadetto di Guascogna
era pozzo di saggezza, mormorò Athos.
</p>

<p>
E i nostri viaggiatori continuavano la loro strada.
</p>

<p>
A Beauvais si fermarono due ore, tanto per rinfrescare
i cavalli, che per aspettare Porthos. In capo a
duo ore, siccome Porthos non giungeva, e neppure nessuna
notizia di lui, si rimisero in cammino. Ad una lega
da Beauvais, in un luogo ove la strada si ritrovava
chiusa fra due rialti, incontrarono otto o dieci uomini,
che, approfittando della strada che non era selciata, avevano
l'aspetto di lavorare scavando dei fori e praticando
delle rotaie fangose.
</p>

<p>
Aramis, temendo di infangare i suoi stivali in questa
mota artificiale, li apostrofò con rozzezza. Athos
volle trattenerlo, ma era troppo tardi. Gli operai si misero
a beffeggiare i viaggiatori, e colla loro insolenza
<span class="pagenum" id="Page_46">[46]</span>
fecero perdere la testa fin anche al freddo Athos,
che spinse il suo cavallo contro di loro.
</p>

<p>
Allora ciascuno di questi uomini dette addietro fino
ad un fosso e vi prese un moschetto nascostovi; ne resultò
che i nostri sette viaggiatori furono alla lettera
passati per le armi. Aramis ricevette una palla sulla
spalla e Mousqueton un'altra palla che penetrò nelle
parti carnose che sono sottoposte ai reni. Il solo Mousqueton
però cadde da cavallo, non già perchè fosse
gravemente ferito, ma siccome non poteva vedersi la
sua ferita, credè senza dubbio di essere rimasto ferito
più pericolosamente di quello che lo era.
</p>

<p>
— Questa è una imboscata, gridò d'Artagnan, non
bruciamo una miccia e andiamo.
</p>

<p>
Aramis quantunque ferito, si afferrò alla criniera del
suo cavallo che lo trasportò con gli altri. Quello di
Mousqueton li aveva raggiunti e galoppava da solo al
suo rango.
</p>

<p>
— Questo ci servirà per un cavallo di cambio, disse
Athos.
</p>

<p>
— Avrei amato meglio avere un cappello di cambio,
disse d'Artagnan; il mio è stato portato via da una palla.
È una fortuna, in fede mia, che non vi tenessi la
lettera dentro.
</p>

<p>
— Ma essi uccideranno il povero Porthos quando
passerà, disse Aramis.
</p>

<p>
— Se Porthos fosse sulle sue gambe, a quest'ora ci
avrebbe raggiunti, disse Athos. Io sono persuaso che
sul terreno l'ubbriaco avrà perduta l'ubriachezza.
</p>

<p>
E galopparono ancora due ore, quantunque i cavalli
fossero così stanchi che era a temersi che non si riducessero
ben presto inetti al servizio.
</p>

<p>
I viaggiatori avevano presa una strada traversa operando
in questo modo di non essere disturbati; ma giunti
a Creve-Coeur, Aramis dichiarò che non poteva andare
più avanti. Infatti, era stato necessario tutto
<span class="pagenum" id="Page_47">[47]</span>
il coraggio che egli nascondeva sotto i suoi modi gentili
per giungere fin là. Ad ogni istante egli impallidiva,
ed erano obbligati di sostenerlo sul suo cavallo; fu
fatto discendere alla porta dell'osteria, gli si lasciò Bazin,
che del resto in una scaramuccia era più imbarazzante
che utile, e ripartirono nella speranza di andare
a dormire ad Amiens.
</p>

<p>
— Per bacco! disse Athos, quando si rimisero in via,
siamo ridotti a due padroni, e a Grimaud e Planchet,
per bacco! io non sarò più il loro buffone, e vi rispondo
che non mi faranno aprire la bocca nè cavare la spada
fino a Calais. Io giuro...
</p>

<p>
— Non giuriamo disse d'Artagnan, galoppiamo, se
tutta volta i nostri cavalli vi acconsentano.
</p>

<p>
E i viaggiatori piantarono gli speroni nel ventre dei
loro cavalli, che, in tal modo stimolati vigorosamente,
ritrovarono ancora delle forze. Giunsero ad Amiens a
mezzanotte, e discesero all'albergo del Giglio d'Oro.
</p>

<p>
L'oste aveva la ciera del più onesto uomo della terra;
egli ricevette i viaggiatori, tenendo con la mano il
suo candeliere, e coll'altra il suo berretto di cotone:
voleva alloggiare i due viaggiatori ciascuno in una camera
separata, disgraziatamente queste due camere
erano alle due estremità opposte dell'albergo. D'Artagnan
e Athos ricusarono; l'oste rispose che non ne aveva
altre degne delle Loro Signorie, ma i viaggiatori dichiararono
che avrebbero dormito in una camera comune,
ciascuno sopra un materasso che si sarebbe gettato
per terra. L'oste insistè, i viaggiatori tennero fermo,
e bisognò fare a modo loro.
</p>

<p>
Essi avevano disposti i loro letti e barricata la porta
per di dentro, quando fu battuto alla finestra del cortile;
essi domandarono chi era, e riconobbero la voce
dei loro camerieri ed aprirono.
</p>

<p>
Infatti, erano Planchet e Grimaud.
</p>

<p>
— Grimaud basterà per far la guardia ai cavalli, disse
<span class="pagenum" id="Page_48">[48]</span>
Planchet, se questi signori lo permettono, dormirò
a traverso la porta, in questo modo saranno sicuri che
nessuno giungerà fino a loro.
</p>

<p>
— E sopra che cosa dormirai tu? disse d'Artagnan.
</p>

<p>
— Ecco il mio letto, rispose Planchet.
</p>

<p>
E mostrò un fascio di paglia.
</p>

<p>
— Vieni dunque, disse d'Artagnan, tu hai ragione; la
figura dell'oste non mi persuade, essa è troppo graziosa.
</p>

<p>
— Neppure a me, disse Athos.
</p>

<p>
Planchet montò per la finestra, s'installò a traverso
la porta, nel mentre che Grimaud andò a chiudersi nella
scuderia, assicurando che alle cinque del mattino
egli e i cavalli sarebbero pronti.
</p>

<p>
La notte fu passata assai tranquillamente, è vero che
verso le due ore dopo mezzanotte fu tentato di aprir
la porta, ma siccome Planchet si svegliò con un sussulto
gridando: chi va là? fu risposto che si erano sbagliati,
e si allontanarono.
</p>

<p>
Alle quattro della mattina s'intese un gran rumore
nelle scuderie, Grimaud aveva voluto svegliare i
mozzi di stalla, e questi lo bastonarono. Quando fu
aperta la porta si vide il povero lacchè privo di sensi,
con una ferita in testa prodotta da un colpo di manico
di forca.
</p>

<p>
Planchet discese nel cortile, volle insellare i cavalli,
ma i cavalli avevano le zampe attrappate per la stanchezza.
Quello di Grimaud soltanto, che il giorno innanzi
aveva viaggiato per cinque o sei ore senza cavaliere,
avrebbe potuto continuare la strada, ma, per un errore
inconcepibile, il chirurgo veterinario, che era stato
mandato a chiamare, a quanto sembrava per salvar il
cavallo dell'albergatore, aveva cavato sangue a quello
di Grimaud.
</p>

<p>
Ciò cominciava a diventare allarmante: tutti questi
accidenti successivi potevano essere opera del caso, ma
potevano eziandio essere il frutto di un complotto.
<span class="pagenum" id="Page_49">[49]</span>
Athos e d'Artagnan sortirono, nel mentre che Planchet
andava ad informarsi nelle vicinanze se vi fossero stati
tre cavalli da vendere. Alla porta vi erano due cavalli
insellati, freschi e vigorosi. Quest'era quanto occorreva.
Fu chiesto ove erano i padroni, e risposero ch'essi
avevano passata la notte nell'osteria, ed allora stavano
regolando i conti coll'albergatore. Athos discese per pagare
la spesa, nel mentre che d'Artagnan e Planchet
stavano sulla porta della strada; l'oste era in una camera
bassa ed oscura, fu pregato Athos d'entrarvi.
</p>

<p>
Athos entrò senza alcuna diffidenza, e cavò due doppie
per pagare. L'oste era solo, assiso davanti al suo
scrittoio, uno dei cassetti del quale era per metà aperto.
Prese il danaro che gli presentava Athos, lo voltò
e rivoltò fra le sue mani, e ad un tratto gridando che
era oro falso, dichiarò che avrebbe fatto arrestare lui
e i suoi compagni come falsi monetarii.
</p>

<p>
— Birbo! disse Athos andandogli sopra, io ti taglierò
le orecchie!
</p>

<p>
Ma l'oste si chinò, cavò dal cassetto due pistole, e
puntandole contro Athos, chiamò soccorso.
</p>

<p>
Nello stesso istante quattro uomini armati fino ai
denti entrarono dalle porte laterali e si gettarono sopra
Athos.
</p>

<p>
— Io sono preso! gridò Athos con tutta la forza dei
suoi polmoni; al largo d'Artagnan, sprona!
</p>

<p>
E lasciò andare due colpi di pistola.
</p>

<p>
D'Artagnan e Planchet non lo fecero ripetere due volte:
essi staccarono i due cavalli che aspettavano alla
porta, vi saltarono sopra, vi piantarono gli speroni nel
ventre, e partirono alla gran carriera.
</p>

<p>
— Sai tu cosa sia accaduto ad Athos? domandò d'Artagnan
a Planchet correndo.
</p>

<p>
— Ah! signore, disse Planchet, ne ho veduti cader
due ai suoi due colpi, e mi è sembrato vedere a traverso
l'invetriata ch'egli battagliava con gli altri due.
</p>

<p>
<span class="pagenum" id="Page_50">[50]</span>
</p>

<p>
— Bravo Athos! mormorò d'Artagnan. E quando penso
che bisogna abbandonarlo!... Del resto forse aspettano
noi a dieci passi di qui. Avanti! Planchet, avanti!
tu sei un bravo uomo.
</p>

<p>
— Ve l'ho detto, signore, rispose Planchet, i Piccardi
si conoscono nell'usarli; d'altronde io sono qui nel
mio paese, e ciò mi dà eccitamento.
</p>

<p>
Ed entrambi spronando a più potere, giunsero a
Saint-Omer d'un sol tratto. A Saint-Omer fecero prender
fiato ai cavalli, tenendo le briglie infilate alle braccia,
per paura d'accidente, e mangiarono un tozzo di
pane colle mani, entrambi in piedi sulla strada, dopo
di che ripartirono.
</p>

<p>
A cento passi dalle porle di Calais il cavallo di d'Artagnan
stramazzò, e non vi fu mezzo di farlo risorgere,
il sangue gli sortiva dal naso e dagli occhi; restava
quello di Planchet, ma il suo si era impiantato, e
non v'era modo di farlo smuovere.
</p>

<p>
Fortunatamente, come abbiamo detto, essi non erano
che a cento passi dalla città, essi lasciarono i due
cavalli sulla strada maestra, e corsero al porto.
</p>

<p>
Planchet fece osservare al suo padrone un gentiluomo
che sembrava molto affaccendato. Aveva egli i suoi
stivali coperti di polvere, e s'informava se poteva passare
sull'istante in Inghilterra.
</p>

<p>
— Niente sarebbe più facile, rispose il padrone di
un bastimento pronto a mettere alla vela; ma questa
mattina è giunto l'ordine di non lasciar partire nessuno
senza un permesso espresso del ministro.
</p>

<p>
— Io ho questo permesso, disse il gentiluomo cavando
di saccoccia il foglio: eccolo.
</p>

<p>
— Fategli fare il visto dal governatore del porto, disse
il padrone, e datemi la preferenza.
</p>

<p>
— Dove posso ritrovare ora il governatore?
</p>

<p>
— Alla sua campagna, a un quarto di lega dalla città:
osservate, si vede di qui ai piedi di quella piccola
collina, quel tetto acuminato.
</p>

<p>
<span class="pagenum" id="Page_51">[51]</span>
</p>

<p>
— Benissimo! disse il gentiluomo.
</p>

<p>
E, seguito dal suo lacchè, prese la via della casa di
campagna del governatore.
</p>

<p>
D'Artagnan e Planchet seguirono il gentiluomo a cinquecento
passi di distanza.
</p>

<p>
Una volta fuori di città, d'Artagnan affrettò il passo,
e raggiunse il gentiluomo mentre stava per internarsi
in un bosco.
</p>

<p>
— Signore, diss'egli, voi mi sembrate molto stimolato
dalla fretta?
</p>

<p>
— Non si può esserlo di più.
</p>

<p>
— Io ne sono afflittissimo, perchè, essendo io pure
affrettato, voleva pregarvi di farmi un favore.
</p>

<p>
— Quale?
</p>

<p>
— Di lasciarmi passare pel primo.
</p>

<p>
— Impossibile! disse il gentiluomo. Io ho fatto sessanta
leghe in quarantaquattro ore, e bisogna che domani
prima del mezzogiorno io sia a Londra.
</p>

<p>
— Io pure ho fatta la stessa strada in quarant'ore, e
bisogna che domattina alle dieci io sia a Londra.
</p>

<p>
— Ne sono disperato, signore, ma io sono arrivato
pel primo, e non passerò pel secondo.
</p>

<p>
— Ne sono disperato, signore, ma io sono arrivato
il secondo, e devo passare pel primo.
</p>

<p>
— Servizio del re! disse il gentiluomo.
</p>

<p>
— Servizio di me stesso! disse d'Artagnan.
</p>

<p>
— Ma questa che mi movete è una cattiva contesa,
mi sembra.
</p>

<p>
— Per bacco! e che cosa volete che sia?
</p>

<p>
— Cosa desiderate?
</p>

<p>
— Volete saperlo?
</p>

<p>
— Certamente.
</p>

<p>
— Ebbene! io voglio l'ordine che voi portate per potervi
imbarcare, atteso che io non l'ho, e me ne abbisogna
uno.
</p>

<p>
— Presumo che voi vogliate scherzare?
</p>

<p>
<span class="pagenum" id="Page_52">[52]</span>
</p>

<p>
— Io non ho scherzato mai.
</p>

<p>
— Lasciatemi passare.
</p>

<p>
— Voi non passerete.
</p>

<p>
— Mio bravo giovane, io vi spaccherò la testa. Olà!
Loubin, le mie pistole.
</p>

<p>
— Planchet, disse d'Artagnan, incaricati del servo,
ch'io m'incarico del padrone.
</p>

<p>
Planchet fatto ardito dalla prima intrapresa, saltò
sopra Loubin, e siccome era forte e vigoroso, lo rovesciò
coi reni contro terra, e gli mise un ginocchio sul
petto.
</p>

<p>
— Fate il fatto vostro, signore, io ho fatto il mio.
</p>

<p>
Vedendo questo, il gentiluomo cavò la spada e andò
a fondo su d'Artagnan; ma egli aveva un forte antagonista.
</p>

<p>
In tre secondi d'Artagnan gli caricò tre colpi di spada,
dicendo a ciaschedun colpo:
</p>

<p>
— Uno per Athos, uno per Porthos ed uno per Aramis.
</p>

<p>
Al terzo colpo il gentiluomo cadde come un masso.
</p>

<p>
D'Artagnan lo credè morto, o per lo meno svenuto,
e si avvicinò a lui per levargli l'ordine, ma al momento
in cui stendeva il braccio per fregarlo, il ferito, che
non aveva lasciata la sua spada, gli portò un colpo di
punta nel petto dicendogli:
</p>

<p>
— Ed uno per voi.
</p>

<p>
— Ed uno per me! all'ultimo, il buono! gridò d'Artagnan
furioso, inchiodandolo in terra con un quarto colpo
di spada nel ventre.
</p>

<p>
Questa volta il gentiluomo chiuse gli occhi e si svenne.
</p>

<p>
D'Artagnan frugò nella saccoccia ove aveva veduto
mettere l'ordine pel passaggio e lo prese. Esso era a
nome del conte Wardes.
</p>

<p>
Quindi gettando un ultimo sguardo sul bel giovane,
che aveva appena venticinque anni, e che lasciava là
giacente, privo di sentimenti e forse morto, mandò un
<span class="pagenum" id="Page_53">[53]</span>
sospiro su quello strano destino che conduce gli uomini
a distruggersi l'un l'altro per l'interesse di persone
che loro sono sconosciute, e che spesso non sanno nemmeno
che esistono.
</p>

<p>
Ma fu ben presto tolto da queste riflessioni da Loubin,
che mandava degli urli, e chiamava con tutte le
sue forze soccorso.
</p>

<p>
Planchet gli applicò la mano sulla gola, e la stringeva
con tutta la forza.
</p>

<p>
— Signore, diss'egli, fino a che lo terrò stretto a questo
modo, egli non griderà, ne sono ben sicuro ma subito
che lo lascerò ritornerà a gridare. Io lo riconosco
per un Normanno, e i Normanni sono ostinati.
</p>

<p>
In fatti per quanto fosse stretto, Loubin cercava di
filare la voce e mandare un suono.
</p>

<p>
— Aspetta! disse d'Artagnan, e prendendo il suo fazzoletto,
glielo mise intorno alla bocca.
</p>

<p>
— Ora, disse Planchet, leghiamolo ad un albero.
</p>

<p>
La cosa fu fatta coscienziosamente. Quindi fu tirato
il conte de Wardes vicino al suo domestico, e siccome
la notte sopraggiungeva, ed il ferito ed il legato erano
a molti passi internati nel bosco, era evidente che dovevano
restar là fino all'indomani.
</p>

<p>
— Ed ora, disse d'Artagnan, andiamo al governatore.
</p>

<p>
— Ma voi siete ferito, mi sembra, disse Planchet.
</p>

<p>
— Non è niente, occupiamoci del più interessante,
quindi penseremo alla mia ferita, che del resto, non
mi sembra molto pericolosa.
</p>

<p>
Ed entrambi s'incamminarono a gran passi verso la
campagna del degno funzionario.
</p>

<p>
Fu annunziato il sig. conte de Wardes.
</p>

<p>
D'Artagnan fu introdotto.
</p>

<p>
— Avete voi l'ordine firmato dal ministro? disse il
governatore.
</p>

<p>
— Sì, signore, rispose d'Artagnan; eccolo.
</p>

<p>
— Ah! Ah! egli è in regola, ben raccomandato, disse
il governatore.
</p>

<p>
<span class="pagenum" id="Page_54">[54]</span>
</p>

<p>
— È semplicissimo, rispose d'Artagnan, io sono uno
dei suoi più fedeli.
</p>

<p>
— Sembra che sua Eccellenza voglia impedire a qualcuno
di passare in Inghilterra?
</p>

<p>
— Sì, ad un certo d'Artagnan, un gentiluomo bearnese
che è partito da Parigi con tre de' suoi amici con
l'intenzione di trasferirsi a Londra.
</p>

<p>
— Lo conoscete voi personalmente? domandò il governatore.
</p>

<p>
— Chi?
</p>

<p>
— Questo d'Artagnan.
</p>

<p>
— A meraviglia.
</p>

<p>
— Datemi i suoi connotati.
</p>

<p>
— Niente di più facile.
</p>

<p>
E d'Artagnan uno per uno descrisse tutti i connotati
del conte de Wardes.
</p>

<p>
— È egli accompagnato? domandò il governatore.
</p>

<p>
— Sì, da un cameriere chiamato Loubin.
</p>

<p>
— Si veglierà sopra essi, e se si giunge a metter loro
le mani addosso, Sua Eccellenza può restar tranquilla; essi
saranno ricondotti a Parigi sotto buona scorta.
</p>

<p>
— E agendo così, signor governatore, disse d'Artagnan,
voi diventerete benemerito del ministro.
</p>

<p>
— Lo rivedrete voi al vostro ritorno, signor conte?
</p>

<p>
— Senza alcun dubbio.
</p>

<p>
— Ditegli, vi prego, che io sono un suo vero servitore.
</p>

<p>
— Io non mancherò.
</p>

<p>
E contento di questa assicurazione, il governatore
fece il visto al lascia-passare, e lo rimise a d'Artagnan.
</p>

<p>
D'Artagnan non perdè tempo in inutili complimenti,
salutò il governatore, lo ringraziò e partì.
</p>

<p>
Una volta fuori, egli e Planchet presero la corsa, e,
facendo un lungo giro, evitarono il bosco e rientrarono
per un'altra porta.
</p>

<p>
Il bastimento era sempre pronto a partire; il padrone
aspettava sul porto.
</p>

<p>
<span class="pagenum" id="Page_55">[55]</span>
</p>

<p>
— Ebbene? diss'egli scorgendo d'Artagnan.
</p>

<p>
— Ecco il mio lascia-passare col suo visto, disse
questi.
</p>

<p>
— E quell'altro gentiluomo?
</p>

<p>
— Egli non partirà per oggi, disse d'Artagnan; ma
siate tranquillo, io pagherò il passaggio per noi due.
</p>

<p>
— In questo caso, partiamo, disse il padrone.
</p>

<p>
— Partiamo, ripetè d'Artagnan.
</p>

<p>
Ed egli con Planchet saltò nella lancia; cinque minuti
dopo essi erano a bordo.
</p>

<p>
Ed era tempo; non avevano fatto mezza lega in mare,
che d'Artagnan vide brillare une luce e intese una detonazione.
</p>

<p>
Era il colpo del cannone che annunziava la chiusura
del porto.
</p>

<p>
Venne tempo di occuparsi della sua ferita, fortunatamente,
come lo aveva pensato d'Artagnan, non era
affatto pericolosa; la punta della spada aveva incontrata
una costa e aveva strisciato lungo l'osso; di più la
camicia si era subito attaccata alla carne e appena aveva
sparso qualche goccia di sangue.
</p>

<p>
D'Artagnan era spossato dalla fatica: gli fu steso una
materassa sul ponte, vi si gettò sopra e si addormì.
</p>

<p>
L'indomani alla punta del giorno egli si ritrovò a
tre o quattro leghe soltanto dalle coste d'Inghilterra;
la brezza era stata debole tutta la notte e avevano potuto
camminare.
</p>

<p>
A due ore il bastimento gettava l'ancora nel porto
di Douvres.
</p>

<p>
A due ore e mezzo d'Artagnan metteva piede sul suolo
d'Inghilterra, gridando:
</p>

<p>
— Finalmente eccomi qui!
</p>

<p>
Ma questo non era il tutto, bisognava giungere a
Londra. In Inghilterra la posta era ben servita. D'Artagnan
e Planchet presero ciascuno un polledro; un postiglione
corse davanti a loro; in quattro ore essi giunsero
alle porte della capitale.
</p>

<p>
<span class="pagenum" id="Page_56">[56]</span>
</p>

<p>
D'Artagnan non conosceva Londra; d'Artagnan non
sapeva una parola d'inglese, ma egli scrisse il nome di
Buckingham sopra un pezzo di carta e ciascuno gli sapeva
indicare il palazzo del duca.
</p>

<p>
Il duca era alla caccia a Windsor col re.
</p>

<p>
D'Artagnan domandò il cameriere di confidenza del
duca, che avendolo accompagnato in tutti i suoi viaggi,
parlava perfettamente il francese: gli disse che giungeva
da Parigi per affare in cui trattavasi della vita o
della morte, e che abbisognava che parlasse sull'istante
col suo padrone.
</p>

<p>
La confidenza con la quale parlava d'Artagnan convinse
Patrizio, che questo era il nome di questo ministro.
Egli fece insellare due cavalli e s'incaricò di condurre
la giovane guardia. In quanto a Planchet era stato
tolto dalla sua cavalcatura intirizzito come un giunco.
Il povero servitore era al termine delle sue forze;
d'Artagnan sembrava di ferro.
</p>

<p>
Si giunse al castello, e si chiesero le informazioni: il
re e Buckingham erano alla caccia del falcone nelle
paludi poste a tre leghe di là.
</p>

<p>
In venti minuti furono al luogo indicato. Ben presto
Patrizio intese la voce del suo padrone che chiamava
il suo falcone.
</p>

<p>
— Chi debbo io annunziare a milord duca? domandò
Patrizio.
</p>

<p>
— Quel giovane che una sera gli mosse contesa sul
Ponte Nuovo, in faccia alla Samaritana.
</p>

<p>
— Questa è una singolare raccomandazione!
</p>

<p>
— Voi vedrete che ella vale quanto un'altra.
</p>

<p>
Patrizio mise il suo cavallo al galoppo, raggiunse il
duca, e gli annunziò, nei termini che abbiamo detto,
che un messaggiero lo aspettava. Buckingham riconobbe
d'Artagnan sull'istante, e dubitando che accadesse
qualche cosa in Francia, di cui gli si faceva pervenire
la notizia, egli non prese che il tempo di domandare
<span class="pagenum" id="Page_57">[57]</span>
ove era quello che portava, e avendo riconosciuto da
lontano l'uniforme delle guardie, mise il suo cavallo al
galoppo, e venne direttamente incontro a d'Artagnan.
Patrizio per discrezione si tenne in disparte.
</p>

<p>
— Non è già accaduta nessuna disgrazia alla regina,
gridò Buckingham, esponendo tutto il suo pensiero, e
tutto il suo amore in questa interrogazione.
</p>

<p>
— Io non lo credo; però credo che ella corra qualche
gran pericolo, da cui Vostra Grazia soltanto può toglierla.
</p>

<p>
— Io? gridò Buckingham. E che! sarei io tanto felice
per esserle buono a qualche cosa? parlate! parlate!
</p>

<p>
— Prendete questa lettera, disse d'Artagnan.
</p>

<p>
— Questa lettera? e chi mi manda questa lettera?
</p>

<p>
— Sua Maestà, a quanto credo.
</p>

<p>
— Sua Maestà! disse Buckingham impallidendo in
modo che d'Artagnan temette che fosse per sentirsi
male.
</p>

<p>
E ruppe il sigillo.
</p>

<p>
— E che cosa è questo strappo? disse egli mostrando
a d'Artagnan un punto in cui era forata a giorno.
</p>

<p>
— Ah! ah! disse d'Artagnan, una sgraffiatura.
</p>

<p>
— Giusto cielo! che leggo! gridò il duca. Patrizio resta
qui, o piuttosto raggiungi il re ovunque ei sia, e
dì a Sua Maestà che io lo supplico umilmente a scusarmi;
ma che un affare della più alta importanza mi chiama
a Londra. Venite, signore, venite.
</p>

<p>
Ed entrambi ripresero al galoppo la strada della capitale.
</p>

<div class="chapter">
<h2 id="cap21">CAPITOLO XXI.
<span class="smaller">LA CONTESSA DI WINTER</span></h2>
</div>

<p>
Lungo tutta la strada, il duca si fece mettere al corrente
da d'Artagnan, non di tutto ciò che era accaduto,
<span class="pagenum" id="Page_58">[58]</span>
ma di tutto ciò che d'Artagnan sapeva. Ravvicinando
tutto che sentiva sortire dalla bocca del giovane colle
sue rimembranze, potè farsi un'idea abbastanza esatta
di una posizione, sulla gravità della quale del resto
la lettera della regina, per quanto corta ed esplicita
fosse, gli dava la misura. Ma ciò che soprattutto io maravigliava,
era che il ministro, interessato grandemente
che questo giovane non mettesse piede in Inghilterra,
non fosse giunto a fermarlo sulla via. Fu allora dietro
la manifestazione di questa meraviglia, che d'Artagnan
gli raccontò le prese precauzioni, e come, mercè
la divozione, dei suoi tre amici, che aveva sparsi insanguinati
sulla strada, egli era giunto a esserne sortito
con un sol colpo di spada, che aveva trapassato il biglietto
della regina, e che aveva reso al sig. Wardes con
una così terribile moneta. Mentre ascoltava questo racconto
fatto con la più grande semplicità, il duca guardava
di tratto in tratto il giovane con aria meravigliata,
come se non avesse potuto comprendere in che modo
tanta prudenza, tanto coraggio e tanta devozione
potessero collegarsi con un viso che non indicava ancora
venti anni.
</p>

<p>
I cavalli andavano come il vento, e in pochi minuti
furono alle porte di Londra. D'Artagnan aveva creduto
che, entrando nella città, il duca avrebbe rallentato
la corsa del suo, ma non andò così; egli continuò la strada
di gran carriera, poco inquietandosi di rovesciare
quelli che incontrava nel suo passaggio. Infatti, traversando
la città, accaddero due o tre accidenti di questo
genere, ma Buckingham non voltò nemmeno la testa
per guardare che cosa era accaduto a quelli che aveva
cacciati sottosopra. D'Artagnan lo seguiva in mezzo a
certe grida che rassomigliavano molto a maledizioni.
</p>

<p>
Entrando nel cortile del palazzo, Buckingham saltò
da cavallo, e senza inquietarsi di ciò che poterà avvenire
di lui, gli gettò le briglie sul collo, e si slanciò sulla
<span class="pagenum" id="Page_59">[59]</span>
scalinata. D'Artagnan fece altrettanto con un poco più
d'esitanza per questi nobili animali, di cui egli aveva
potuto apprezzare il merito; ma egli ebbe la consolazione
di vedere che tre o quattro camerieri si slanciavano
dalle cucine e dalle scuderie, e si impadronivano
tosto delle loro cavalcature.
</p>

<p>
Il duca camminava così rapidamente, che d'Artagnan
appena lo poteva seguire. Egli traversò successivamente
diversi saloni di una tale eleganza, che i più gran
signori di Francia non ne avevano neppure un'idea, e
giunse finalmente in una camera da dormire che era un
miracolo di buon gusto ad un tempo e di ricchezza.
Nell'alcova di questa camera, era una porta nascosta
sotto la tappezzeria, che il duca aprì con una piccola
chiave d'oro, che egli portava al collo, sospesa ad una
catena dello stesso metallo. D'Artagnan per delicatezza
era rimasto indietro, al momento in cui Buckingham
oltrepassava il limitare di questa porta, egli si voltò,
e vedendo l'esitazione del giovane:
</p>

<p>
— Venite, gli disse, e se voi avrete la felicità di essere
ammesso alla presenza di Sua Maestà, le direte
ciò che avete veduto.
</p>

<p>
Incoraggiato da questo invito, d'Artagnan seguì il
duca che chiuse la porta dietro a lui.
</p>

<p>
Allora tutti e due sì trovarono in un piccolo gabinetto
tappezzato di seta di Persia e broccato d'oro. Al disotto
di un magnifico baldacchino sormontato dalla corona
reale e da piume bianche e rosse, stava il ritratto
di Anna regina di Francia, grande al naturale, e così
perfettamente rassomigliante, che d'Artagnan mandò
un grido di sorpresa nello scorgerlo; si sarebbe detto
che la regina stava per parlare.
</p>

<p>
Sotto il ritratto, e sopra un dado ricoperto con magnificenza,
era il bauletto che racchiudeva i puntali di
diamanti.
</p>

<p>
Il duca si avvicinò con quel rispetto e divozione, che
<span class="pagenum" id="Page_60">[60]</span>
avrebbe usata per cosa santa, quindi aprì il bauletto.
</p>

<p>
— Prendete, gli disse, cavando da quello un grosso
nastro di fettuccia blu tutta risplendente di diamanti,
prendete ecco questi preziosi puntali, coi quali aveva
fatto giuramento di essere sepolto. La regina me li aveva
dati, me li prende, sia fatta la sua volontà in tutte
le cose.
</p>

<p>
Quindi si mise a baciare gli uni dopo gli altri questi
puntali da cui stava per separarsi per sempre. Ad un
tratto mandò un grido terribile.
</p>

<p>
— Che avviene? domandò d'Artagnan con inquietudine,
e che vi accadde, milord?
</p>

<p>
— Vi è che tutto è perduto! gridò Buckingham diventando
pallido come un cadavere; mancano due di questi
puntali, non ve ne sono più che dieci.
</p>

<p>
— Milord gli ha forse perduti, o crede che gli sieno
stati rubati?
</p>

<p>
— Mi sono stati rubati, riprese il duca, ed è il ministro
che ha fatto fare il colpo. Osservate, guardate la
fettuccia che li sosteneva, che è stata tagliata con le
forbici.
</p>

<p>
— Se milord potesse sospettare chi ha commesso il
furto... forse la persona gli ha ancora fra le mani.
</p>

<p>
— Aspettate, aspettate! gridò il duca. La sola volta
che io ho messo questi puntali è stato ai ballo del re à
Windsor, otto giorni or sono. La contessa de Winter,
con la quale era in collera, mi si è accostata in questo
ballo. Questo accomodamento è stato una vendetta di
donna gelosa. Da quel giorno io non l'ho più riveduta.
Questa donna è una agente del ministro.
</p>

<p>
— Ve ne sono dunque in tutto il mondo? gridò
d'Artagnan.
</p>

<p>
— Oh! sì, sì, disse Buckingham stringendo i denti
per la collera; sì, è un terribile competitore. Ma frattanto,
quando avrà luogo questo ballo?
</p>

<p>
— Lunedì prossimo.
</p>

<p>
<span class="pagenum" id="Page_61">[61]</span>
</p>

<p>
— Lunedì prossimo! cinque giorni ancora? vi è più
tempo di quello che ci abbisogna. Patrizio! gridò il duca
aprendo la porta di questa specie di santuario, Patrizio!
</p>

<p>
Il suo cameriere di confidenza comparve.
</p>

<p>
— Il mio gioielliere e il mio segretario!
</p>

<p>
Il cameriere sortì con una prontezza ed un silenzio
che provavano l'abitudine che egli aveva contratta di
obbedire ciecamente e senza replica.
</p>

<p>
Ma quantunque fosse stato il gioielliere il primo chiamato,
il primo a comparire fu il segretario.
</p>

<p>
Era naturale, egli abitava nel palazzo. Trovò Buckingham
assiso davanti una tavola nella sua camera da dormire,
che scriveva alcuni ordini di sua propria mano.
</p>

<p>
— Sig. Jackson, gli disse, portatevi sul momento dal
Lord-Cancelliere, e ditegli che io lo incarico della pronta
esecuzione di questi ordini. Io desidero che sieno
promulgati nell'istante medesimo.
</p>

<p>
— Ma, mio signore, se il Lord-Cancelliere mi interroga
sui motivi che possono avere indotto Vostra Grazia
ad una misura così straordinaria, che cosa risponderò
io?
</p>

<p>
— Che tale è stata la mia volontà, e che io non rendo
conto a nessuno della mia volontà.
</p>

<p>
— Dovrà esser questa la risposta da trasmettersi anche
a Sua Maestà, riprese sorridendo il segretario, se
per caso Sua Maestà avesse la curiosità di sapere perchè
nessun vascello può più sortire dai porti della Gran
Brettagna?
</p>

<p>
— Voi avete ragione, signore, riprese Buckingham,
in questo caso egli dirà al re che io ho deciso la guerra,
e che questa misura è il primo atto di ostilità contro
la Francia.
</p>

<p>
Il segretario s'inchinò e partì.
</p>

<p>
— Per questo lato eccoci tranquilli, disse Buckingham
<span class="pagenum" id="Page_62">[62]</span>
voltandosi verso d'Artagnan. Se i puntali non sono già
partiti per la Francia essi non vi arriveranno che dopo
di voi.
</p>

<p>
— In che modo?
</p>

<p>
— In questo momento ho dato la proibizione a tutti
i bastimenti che si trovano nei porti di Sua maestà di
partire senza un particolare permesso, e neppure un
solo avrà il coraggio di alzare l'ancora.
</p>

<p>
D'Artagnan guardò con stupore quest'uomo che impiegava
nel servizio dei suoi amori tutto l'illimitato potere
di cui era rivestito dalla confidenza del re. Buckingham
vide, dalla espressione della fisonomia del giovane,
ciò che passava nel di lui pensiero, e sorrise.
</p>

<p>
— Si, disse egli, sì, è Anna la mia vera regina, per
una di lei parola io tradirei il mio paese, tradirei il mio
re. Ella mi ha domandato di non mandare ai protestanti
della Rochelle i soccorsi che io aveva loro promessi,
ed io l'ho fatto. Io manco alla mia parola, ma non importa,
obbedisco al suo desiderio, ma sono stato pagato
largamente della mia obbedienza, alla quale devo il
suo ritratto.
</p>

<p>
D'Artagnan ammirò quel debole filo e qualche volta
sconosciuto, dal quale dipendono i destini di un popolo
e la vita degli uomini.
</p>

<p>
Egli era nel più profondo di queste riflessioni allorquando
entrò il gioielliere: questi era un Irlandese dei
più abili nell'arte sua, e che confessava egli stesso di
guadagnare seimila lire all'anno col duca de Buckingham.
</p>

<p>
— Signor O'Reilly, gli disse il duca conducendolo nel
gabinetto, guardate questi puntali di diamanti, e dite
quanto costano l'uno.
</p>

<p>
L'orefice gettò un colpo d'occhio sul modo elegante
con cui erano legati, calcolò l'uno per l'altro il valore
dei diamanti, e senza alcuna esitazione:
</p>

<p>
— Mille e cinquecento doppie l'uno, milord, rispose
egli.
</p>

<p>
<span class="pagenum" id="Page_63">[63]</span>
</p>

<p>
— Quanti giorni ci vogliono per far due puntali come
questi? vedete ne mancano due.
</p>

<p>
— Otto giorni, milord.
</p>

<p>
— Io li pagherò tremila doppie l'uno, ma mi abbisognano
per dopo domani.
</p>

<p>
— Milord li avrà.
</p>

<p>
— Voi siete un uomo prezioso, sig. O'Reilly, ma questo
non è tutto, questi puntali non possono essere confidati
ad alcuno, bisogna quindi che sieno fatti nel mio
palazzo.
</p>

<p>
— Impossibile, milord, non vi sono che io che li possa
fare in modo da non accorgersi della differenza tra
i nuovi ed i vecchi.
</p>

<p>
— Così, mio caro sig. O'Reilly, voi siete mio prigioniero,
e da quest'ora, quando anche voleste sortire dal
mio palazzo non lo potreste più! adattatevi adunque.
Nominatemi quelli fra i vostri garzoni di cui avete bisogno,
e ditemi gli utensili che vi devono portare.
</p>

<p>
Il gioielliere conoscendo il duca, sapeva che era inutile
ogni osservazione, si adattò quindi fino da quel
momento alla sua situazione.
</p>

<p>
— Mi sarà permesso di avvertire mia moglie? domandò
egli.
</p>

<p>
— Sì, e vi sarà anche permesso di vederla, mio caro
sig. O'Reilly; la vostra prigionia sarà dolce, e siccome
ogni incomodo vuole un compenso, così, ecco un
buono di mille doppie, oltre il prezzo dei puntali, per
farvi dimenticare la noia che vi procuro.
</p>

<p>
D'Artagnan non poteva rimettersi dalla sorpresa che
gli cagionava questo ministro, che rimescolava a piene
mani uomini e milioni.
</p>

<p>
In quanto all'orefice, scriveva a sua moglie inviandole
il buono di mille doppie, e incaricandola in contracambio
d'inviargli il suo miglior giovane di negozio
e un assortimento di diamanti di cui le indicava il
peso ed il titolo, e una lista d'utensili che gli erano necessari.
</p>

<p>
<span class="pagenum" id="Page_64">[64]</span>
</p>

<p>
Buckingham condusse l'orefice nella camera che gli
venne destinata, e che in capo ad una mezz'ora fu trasformata
in un'officina. Mise quindi una sentinella a ciascheduna
porta, con proibizione di lasciare entrare chi
che siasi, ad eccezione del suo cameriere Patrizio. È superfluo
l'aggiungere ch'era assolutamente proibito all'orefice
ed al suo lavorante di sortire sotto alcun pretesto.
</p>

<p>
Regolata questa bisogna, il duca ritornò a d'Artagnan.
</p>

<p>
— Ora, mio giovane amico, gli disse, l'Inghilterra è
vostra; che volete, che desiderate?
</p>

<p>
— Un letto, rispose d'Artagnan; ciò è pel momento,
ve lo confesso, la cosa di cui ho maggiore bisogno.
</p>

<p>
Buckingham assegnò a d'Artagnan una camera attigua
alla sua. Egli voleva conservare il giovane presso
di sè, non già perchè diffidasse di lui, ma perchè desiderava
aver qualcuno con cui parlare incessantemente
della regina.
</p>

<p>
Un'ora dopo fu promulgato in Londra l'ordine di non
lasciar sortire dai porti nessun bastimento diretto per
la Francia, e neppure il <i>pacchebotto</i> delle lettere. Agli
occhi di tutti, questa era una dichiarazione di guerra
fra i due regni.
</p>

<p>
Il giorno dopo, a undici ore, i due puntali di diamanti
erano compiuti ed imitati così esattamente, e così
perfettamente uguali, che Buckingham non potè distinguere
i nuovi dai vecchi, e che vi sarebbero rimasti ingannati
anche i più esercitati in simili materie.
</p>

<p>
Egli fece subito chiamare d'Artagnan.
</p>

<p>
— Prendete, gli disse, ecco i puntali di diamanti che
siete venuto a domandarmi, e siate mio testimonio,
che io ho fatto tutto quel che il potere umano poteva
fare.
</p>

<p>
— Siate tranquillo, milord; io dirò quello che ho veduto;
ma Vostra Grazia mi consegua i puntali senza il
bauletto?
</p>

<p>
<span class="pagenum" id="Page_65">[65]</span>
</p>

<p>
— Il bauletto vi sarebbe d'impiccio; d'altronde il bauletto
mi è tanto più prezioso in quanto che non mi rimane
altro. Voi direte che l'ho conservato.
</p>

<p>
— Eseguirò la vostra commissione parola per parola.
</p>

<p>
— Ed ora, rispose Buckingham guardando fissamente
il giovane, in qual modo mi appareggerò con voi?
</p>

<p>
D'Artagnan arrossì fino al bianco degli occhi. Vide
che il duca cercava un mezzo di fargli accettare qualche
cosa, e l'idea che il suo sangue e quello dei suoi
compagni gli venisse pagato dall'oro inglese, gli ripugnava
in un modo straordinario.
</p>

<p>
— Intendiamoci bene, milord, riprese d'Artagnan, e
pensiamo bene alle cose avanti, affinchè poi non si abbia
a dar luogo al disprezzo. Io sono al servizio del re
e della regina di Francia, e faccio parte della compagnia
delle guardie del conte des Essarts, che unitamente a
suo cognato, il conte de Tréville, sono in particolar modo
attaccati alle Loro Maestà. Tutto quello che ho fatto
fu per la regina, e niente affatto fu per Vostra Grazia.
Vi è ancor più, ed è che forse non avrei fatto niente
di tutto questo se non si fosse trattato di rendermi
aggradito ad una tale, che è la mia dama, nello stesso
modo che la regina è la vostra.
</p>

<p>
— Sì, disse il duca sorridendo, e credo ancora di conoscere
chi è questa tale, ella è...
</p>

<p>
— Milord, io non l'ho nominata, interruppe con vivacità
il giovane.
</p>

<p>
— È giusto disse il duca. È dunque a questa persona,
che io debbo essere riconoscente del vostro interessamento?
</p>

<p>
— Voi lo diceste, milord, poichè precisamente, in questo
momento che si tratta della guerra, vi confesso, che
nella Vostra Grazia io non vedo che un Inglese, e per
conseguenza un nemico, che sarei ben molto più contento
d'incontrarvi sul campo di battaglia che nei corridoi
del Louvre, e nel parco di Windsor: ciò però, del
<span class="pagenum" id="Page_66">[66]</span>
rimanente, non m'impedirà di eseguire a puntino la mia
missione e di farmi ammazzare, se abbisogna, per compierla;
ma, lo ripeto a Vostra Grazia, senza ch'ella abbia
personalmente a ringraziarmi di ciò, più di quello
che io faccio per me in questo secondo incontro, che
di ciò che già feci per lei nel primo.
</p>

<p>
— Noi diciamo: «fiero come uno Scozzese» mormorò
Buckingham.
</p>

<p>
— E noi diciamo: «fiero come un Guascone» rispose
d'Artagnan. I Guasconi sono gli Scozzesi della
Francia.
</p>

<p>
D'Artagnan salutò il duca e si dispose a partire.
</p>

<p>
— Ebbene voi ve ne andate così e per dove? e come?
</p>

<p>
— È vero.
</p>

<p>
— Diamine! i Francesi non dubitano di niente?
</p>

<p>
— Aveva dimenticato che l'Inghilterra è un'isola, e
che voi ne siete il re.
</p>

<p>
— Andate al porto, domandate del brich il Juno,
consegnate questa lettera al capitano; egli vi condurrà
in un piccolo porto, ove certamente non siete aspettato,
ed ordinariamente non approdano che piccoli legni
pescherecci.
</p>

<p>
— E questo si chiama?
</p>

<p>
— San Valerio; ma aspettate: giunto là, voi entrerete
in un cattivo albergo senza nome, e senza insegna,
una vera bettola da marinari, voi non potete sbagliare,
non ve n'è che una.
</p>

<p>
— Quindi?
</p>

<p>
— Voi direte all'oste: <i>forward</i>.
</p>

<p>
— Che vuol dire?
</p>

<p>
— <i>In avanti</i>: è la parola d'ordine. Egli vi darà un cavallo
insellato, e v'indicherà la strada che dovete tenere.
In tal modo voi ritroverete quattro ricambi lungo
la via. Se a ciascheduno d'essi volete lasciare il vostro
indirizzo di Parigi, i quattro cavalli vi seguiranno; voi
ne conoscete già due, e mi è sembrato che li abbiate
<span class="pagenum" id="Page_67">[67]</span>
saputi apprezzare come amatore; sono quelli che montavamo:
credete a me, gli altri non sono a loro inferiori. Questi
quattro cavalli sono bardati da campagna. Per
quanto siate fiero, non rifiuterete d'accettarne uno, e
di fare accettare gli altri tre ai vostri tre compagni;
questi saranno per farci la guerra. Il fine scusa i mezzi,
come dite voi altri Francesi, non è vero?
</p>

<p>
— Si milord, io accetto, disse d'Artagnan, e se piace
a Dio, noi faremo buon uso del vostro regalo.
</p>

<p>
— Ora, la vostra mano, giovinetto; ben presto noi
torneremo ad incontrarci sul campo di battaglia; ma
frattanto, noi ci lasciamo buoni amici, lo spero.
</p>

<p>
— Sì, milord, ma colla speranza di divenir nemici
ben presto.
</p>

<p>
— Siate tranquillo, io ve lo prometto.
</p>

<p>
— Io conto sulla vostra parola, milord.
</p>

<p>
D'Artagnan salutò il duca, e si diresse prontamente
verso il porto.
</p>

<p>
Dirimpetto alla Torre di Londra egli ritrovò l'indicato
bastimento rimise la sua lettera al capitano che la
fece vidimare dal governatore del porto, e mise tosto
alla vela.
</p>

<p>
Cinquanta bastimenti erano di partenza e aspettavano.
</p>

<p>
Nel passare vicino ad un di essi, d'Artagnan credè
riconoscere la donna di Méung, quella stessa che lo sconosciuto
gentiluomo aveva chiamata Milady, che egli,
d'Artagnan, aveva ritrovata così bella, ma mercè la
corrente del fiume, e il buon vento che spirava, il suo
naviglio andava così presto che in capo a pochi istanti
non fu più alle viste.
</p>

<p>
Il giorno dopo, verso le nove del mattino fu approdato
a S. Valerio.
</p>

<p>
D'Artagnan si diresse sull'istante verso l'albergo
indicato, e lo riconobbe alle grida che ne sortivano:
si parlava della guerra tra l'Inghilterra e la Francia,
come di una cosa vicina e indubitata, e i marinari gaudenti
facevano gozzoviglia.
</p>

<p>
<span class="pagenum" id="Page_68">[68]</span>
</p>

<p>
D'Artagnan trapassò la folla, si avanzò verso l'oste,
e pronunciò la parola <i>forward</i>. Sull'istante l'oste gli fece
segno di seguirlo, sortì con lui da una porta che dava
nel cortile, lo condusse nella scuderia, ove lo aspettava
un cavallo già insellato, e gli domandò se aveva
bisogno di qualche altra cosa.
</p>

<p>
— Ho bisogno di conoscere la strada che devo seguire,
disse d'Artagnan.
</p>

<p>
— Andate di qua a Blangy e da Blangy a Neufchatel.
A Neufchatel entrate nell'albergo dell'Orsa d'Oro, date
la parola d'ordine all'oste e voi troverete come qui un
cavallo insellato.
</p>

<p>
— Debbo io pagare qualche cosa? domandò d'Artagnan.
</p>

<p>
— Tutto è pagato, disse l'oste, e largamente. Andate
adunque e che Dio vi accompagni.
</p>

<p>
— Amen, rispose il giovane partendo al galoppo.
</p>

<p>
Quattr'ore dopo era a Neufchatel.
</p>

<p>
Egli seguì strettamente le istruzioni ricevute; a Neufchatel,
come a San Valerio, trovò un cavallo insellato
che lo aspettava; volle trasportare le pistole dalla sella
che lasciava a quella su cui montava, ma i fondi erano
già provvisti di eguali pistole.
</p>

<p>
— Il vostro indirizzo a Parigi?
</p>

<p>
— Caserma delle guardie, compagnia des Essarts.
</p>

<p>
— Bene, rispose questi.
</p>

<p>
— Che strada devo prendere? domandò a sua volta
d'Artagnan.
</p>

<p>
— Quella di Rouen; ma voi lascerete la città sulla
vostra destra. Voi vi fermerete nel piccolo villaggio
d'Econes, non vi è che un albergo, lo Scudo di Francia.
Non lo giudicate dall'apparenza; esso avrà nelle sue
scuderie un cavallo uguale a questo.
</p>

<p>
— La stessa parola d'ordine?
</p>

<p>
— Esattamente.
</p>

<p>
— Addio, padrone.
</p>

<p>
<span class="pagenum" id="Page_69">[69]</span>
</p>

<p>
— Buon viaggio, mio gentiluomo. Avete voi bisogno
di qualche cosa?
</p>

<p>
D'Artagnan fece segno con la testa di no e riprese la
sua strada di tutta carriera. A Econes si ripetè la stessa
scena: ritrovò un oste egualmente gentile, un cavallo
fresco e riposato, lasciò il suo indirizzo come aveva
fatto, e ripartì colla stessa velocità per Pontoise. A
Pontoise; cambiò per l'ultima volta di cavallo e a nove
ore entrò di galoppo nel cortile del palazzo del sig. de
Tréville.
</p>

<p>
Egli aveva fatto quasi sessanta leghe in dodici ore.
</p>

<p>
Il signor de Tréville lo ricevette come se in quella
mattina lo avesse già veduto; soltanto nello stringergli
la mano un poco più fortemente dell'ordinario, gli annunziò
che la compagnia del sig. des Essarts, era di
guardia al Louvre e che egli poteva andare al suo posto.
</p>

<div class="chapter">
<h2 id="cap22">CAPITOLO XXII.
<span class="smaller">IL BALLO DELLA MERLAISON</span></h2>
</div>

<p>
L'indomani non vi era altro discorso in tutta Parigi
che del ballo che i signori consoli della città davano al
re e alla regina, e nel quale le Loro Maestà dovevano
danzare il famoso ballo della <i>merlaison</i>, che era il ballo
prediletto del re.
</p>

<p>
Da otto giorni si facevano tutti i preparativi nel palazzo
della città per questa solenne serata. I falegnami
della città avevano innalzato dei palchetti sui quali dovevano
rimanere le dame invitate; lo speziale della città
aveva somministrato dugento torce di cera bianca
per guernire le sale, cosa che per l'epoca era un lusso
inaudito; finalmente venti violini erano stati avvisati,
e il prezzo che loro veniva accordato era il doppio dell'ordinario,
attesochè, dice il rapporto, essi dovevano
suonare tutta la notte.
</p>

<p>
<span class="pagenum" id="Page_70">[70]</span>
</p>

<p>
Alle dieci ore del mattino il sig. della Coste, portabandiera
delle guardie del re, seguito da due caporali
e da diversi arcieri del corpo, andò a chiedere al cancelliere
della città, chiamato Clemente, tutte le chiavi
delle porte, delle camere, e degli uffizii della città;
ciascuna di esse portava un bigliettino che doveva servire
a farla riconoscere, e da quel momento il signor
della Coste fu incaricato sulla guardia di tutte le porte
e di tutte le entrate.
</p>

<p>
A undici ore venne a sua volta Hallier, capitano delle
guardie conducendo seco una cinquantina di arcieri,
che ripartirono subito nel palazzo della città ai posti
che loro vennero indicati.
</p>

<p>
A tre ore giunsero due compagnie delle guardie, l'una
francese e l'altra svizzera. La compagnia delle guardie
francesi era composta, metà di uomini del sig. Hallier,
e metà di uomini del sig. des Essarts.
</p>

<p>
A sei ore della sera, cominciarono a entrare gli invitati.
A misura che essi entravano, erano disposti nella
gran sala sui palchetti preparati.
</p>

<p>
A nove ore giunse la signora prima-presidente. Siccome
essa era, dopo la regina, la più ragguardevole
della festa, fu ricevuta dai signori della città e situata
nel palco dirimpetto a quello che doveva occupare la
regina.
</p>

<p>
A dieci ore, furono allestiti i trattamenti di confetture
pel re nella piccola sala di fianco alla chiesa di S.
Giovanni, dirimpetto alle stoviglie d'argento della città,
che erano custodite da quattro arcieri.
</p>

<p>
Subito dopo, i signori consoli, vestiti dei loro abiti
di drappo, e preceduti dai dieci sergenti, ciascuno dei
quali teneva in mano una torcia, andarono incontro al
re, che ritrovarono ai primi gradini, ove il prevosto
dei mercanti gli fece il suo complimento, dandogli il
benvenuto, complimento al quale Sua Maestà rispose
scusandosi per esser venuto così tardi, ma gettando tutta
<span class="pagenum" id="Page_71">[71]</span>
la colpa sul ministro, che lo aveva trattenuto fino alle
undici ore a parlare di affari di Stato.
</p>

<p>
Sua Maestà, in abito di cerimonia, era accompagnato
da Sua Altezza Reale <i>Monsieur</i><a class="tag" id="tag1" href="#note1">[1]</a>, dal conte de Soissons,
dal gran-priore, dal duca de Longueville, dal duca
d'Elbeuf, dal conte d'Arcourt, dal conte della Roche
Guyon, dal sig. de Liencourt, dal sig. de Baradas, dal
conte de Cremail e dal cavaliere de Souveray.
</p>

<p>
Ciascuno rimarcò che il re aveva l'aspetto tristo e
preoccupato.
</p>

<p>
Un gabinetto era preparato pel re, un altro per
<i>Monsieur</i>. In ciascuno di questi gabinetti erano deposti
gli abiti da maschera. Altrettanto era stato fatto
per la regina e per la signora presidente. I signori e
le dame del seguito delle Loro Maestà, dovevano mascherarsi
due per due in altrettante camere preparate
a tale effetto.
</p>

<p>
Prima di entrare nel gabinetto, il re si raccomandò
di esser tosto avvisato quando giungeva il ministro.
</p>

<p>
Una mezz'ora dopo l'entrata del re, s'intesero nuove
acclamazioni, queste annunziavano l'arrivo della regina.
I consoli rinnovarono ciò che avevano già fatto, e,
preceduti dai sergenti, si avanzarono incontro alla loro
illustre invitata.
</p>

<p>
La regina entrò nella sala: si notò che, come il re,
ella aveva l'aspetto tristo e molto affaticato.
</p>

<p>
Nel momento medesimo che ella entrava, il cortinaggio
di una piccola tribuna, che fino allora era rimasta
chiusa, si aprì e si vide comparire la testa pallida del
ministro vestito da cavaliere spagnuolo. I suoi occhi si
fissarono su quelli della regina ed un sorriso di terribile
gioia passò sulle sue labbra: la regina non aveva i
puntali di diamanti.
</p>

<p>
<span class="pagenum" id="Page_72">[72]</span>
</p>

<p>
Ad un tratto il re comparve col ministro ad una delle
porte della sala. Il ministro gli parlava a bassa voce,
ed il re era pallidissimo.
</p>

<p>
Il re ruppe la folla, e, senza maschera, con i nastri
del suo saio appena allacciati, si avvicinò alla regina,
e con voce alterata:
</p>

<p>
— Signora, le disse, perchè dunque, in grazia, non
portate voi i vostri puntali di diamanti, quando sapete
che avrei aggradito di vederveli?
</p>

<p>
La regina girò lo sguardo intorno a se, e vide, dietro
il re, il ministro che sorrideva con un sorriso diabolico.
</p>

<p>
— Sire, rispose la regina con voce alterata, perchè,
in mezzo a così gran folla, temeva non accadesse qualche
infortunio.
</p>

<p>
— E voi avete avuto torto! signora. Io vi ho fatto questo
regalo perchè ve ne abbigliaste. Io vi dico che voi
avete avuto torto.
</p>

<p>
E la sua voce era tremante per la collera; tutti guardavano
ed ascoltavano con meraviglia, non intendendo
niente di ciò che accadeva.
</p>

<p>
— Sire, disse la regina, io posso mandare a prenderli
al Louvre, ove sono, e così i desiderii di Vostra Maestà
saranno esauditi.
</p>

<p>
— Fatelo, signora, fatelo, ed al più presto; perchè fra
un'ora comincerà la danza.
</p>

<p>
La regina salutò il re in segno di sommissione, e seguì
le dame che dovevano condurla al suo gabinetto.
</p>

<p>
Dal canto suo il re rientrò nel proprio.
</p>

<p>
Nella sala vi fu un momento d'imbarazzo e di confusione.
</p>

<p>
Tutti poterono rimarcare ch'era accaduto qualche
cosa fra il re e la regina, entrambi avevano parlato così
a bassa voce, e ciascuno per rispetto si era allontanato
di alcuni passi, per cui nessuno aveva potuto sentire
niente. I violini suonavano con tutta la loro forza,
ma non v'era alcuno che li ascoltasse.
</p>

<p>
<span class="pagenum" id="Page_73">[73]</span>
</p>

<p>
Il re sortì pel primo dal suo gabinetto vestito da cacciatore,
e gli altri signori erano vestiti come lui. Era
l'abito che il re portava meglio, e vestito così, egli sembrava
veramente il primo gentiluomo del suo regno.
</p>

<p>
Il ministro si accostò al re, e gli consegnò una scatola. Il
re l'aprì, evi trovò due puntali di diamanti.
</p>

<p>
— Che significa questo? domandò egli al ministro.
</p>

<p>
— Niente, rispose questi; soltanto se la regina ha dei
puntali, del che ne dubito, contateli, sire, e se voi non ne
ritrovate che dieci, domandate a Sua Maestà chi mai
può averle rubati i due puntali che sono qui.
</p>

<p>
Il re guardò il ministro come quando si vuole interrogare,
ma egli non ebbe il tempo d'indirizzare alcuna
domanda, un grido di ammirazione sortì da tutte le bocche.
Se il re sembrava il primo gentiluomo del suo regno, la
regina era a colpo sicuro, la più bella donna di
tutta la Francia.
</p>

<p>
E in vero chè il suo vestito da cacciatrice le stava a
meraviglia; aveva un cappello di feltro colle piume blu,
una giubba di velluto grigio-perla, riattaccata con delle
grappe di diamanti ad una veste di seta blu tutta broccata
d'argento. Sulla sua spalla sinistra risplendevano i
puntali di diamanti, sostenuti da un nodo del colore medesimo
delle piume della giubba.
</p>

<p>
Il re fremente di gioia ed il ministro di collera; però
distanti com'essi erano dalla regina non poterono contare
i puntali; la regina li aveva; ma ne aveva ella dieci
o dodici?
</p>

<p>
In questo momento i violini dettero il segnale della
danza. Il re s'innoltrò verso la signora presidente colla
quale doveva danzare, e Sua Altezza <i>Monsieur</i> colla
regina. Si situarono al loro posto, e la danza incominciò.
</p>

<p>
Il re faceva la figura dirimpetto alla regina, e ciascheduna
volta che le passava vicino, divorava con gli
occhi i di lei puntali, di cui non arrivava a conoscere
<span class="pagenum" id="Page_74">[74]</span>
il numero. Un sudore freddo copriva la fronte del ministro.
</p>

<p>
La danza durò un'ora; vi erano sedici rientrate.
</p>

<p>
Finito il ballo, in mezzo agli applausi di tutta la sala,
ciascuno ricondusse la sua dama al suo posto; ma
il re approfittò del privilegio che aveva di lasciare la
sue ove si ritrovava, per innoltrarsi prestamente verso
la regina.
</p>

<p>
— Io vi ringrazio, signora, della compiacenza che
avete mostrato ai miei desiderii, ma credo che manchino
due puntali, ed io ve li riporto.
</p>

<p>
Nel dire queste parole egli stese alla regina idue
puntali che gli aveva dati il ministro.
</p>

<p>
— Come! sire, gridò la regina fingendo la sorpresa,
voi me ne regalate ancora altri due! ma allora saranno
quattordici.
</p>

<p>
In fatti il re contò, e si ritrovarono effettivamente
dodici puntali sulla spalla della regina.
</p>

<p>
Il re chiamò il ministro.
</p>

<p>
— Ebbene! che significa questo, signor ministro? domandò
il re con tuono severo.
</p>

<p>
— Ciò significa, sire, rispose il ministro, che non osava
offrirli io stesso, ed ho adottato questo mezzo.
</p>

<p>
— Io ne sono tanto più riconoscente a Vostra Eccellenza,
rispose Anna con un sorriso che provava che non
si lasciava ingannare da questa ingegnosa galanteria,
in quanto che sono certa che questi due puntali vi costano
così cari da se soli, quanto gli altri dodici hanno
costato a Sua Maestà.
</p>

<p>
Quindi dopo aver salutato il re ed il ministro, la regina
riprese la via della sua camera, ove si era abbigliata,
ed ove doveva svestirsi.
</p>

<p>
L'attenzione con la quale abbiamo dovuto seguire gli
illustri personaggi introdotti in scena fino dal principio
di questo capitolo, ci ha distratti un momento da
quello al quale la regina Anna doveva l'inudito trionfo
<span class="pagenum" id="Page_75">[75]</span>
che aveva riportato sul ministro, e che confuso, ignorato,
perduto nella folla, appoggiato a una delle porte,
aveva osservata di là questa scena che non poteva esser
compresa che da quattro persone soltanto, vale a
dire il re e la regina, Sua Eccellenza e lui.
</p>

<p>
La regina era rientrata appena nella sua camera, e
d'Artagnan si apparecchiava a ritirarsi, allora quando
sentì toccarsi leggermente sopra una spalla; egli si voltò
e vide una giovane donna che gli faceva segno di seguirla.
Questa donna aveva il viso coperto da una maschera
di velluto nero, ma ad onta di questa precauzione
che, del resto, non era presa per lui ma bensì per gli
altri, egli riconobbe nel medesimo istante la sua guida
ordinaria, la leggiadra e spiritosa sig. Bonacieux.
</p>

<p>
Il giorno innanzi si erano appena veduti un momento
presso lo svizzero Germano. D'Artagnan l'aveva fatta
domandare. La fretta che aveva la giovane sposa di portare
alla regina l'eccellente notizia del felice ritorno del
suo messaggiero, fece sì, che i due amanti poterono
cambiarsi appena qualche parola. D'Artagnan seguì dunque
la sig. Bonacieux muto pel doppio sentimento, l'amore
e la curiosità. Durante tutto il tragitto, ed a misura
che i corridoi divenivano più deserti, d'Artagnan
voleva fermare la giovane, prendersela, contemplarla,
non fosse stato che per un istante; ma svelta come un
uccello ella sguizzava sempre dalle sue mani, e quando
egli voleva parlare, il suo dito, ricondotto avanti
alla sua bocca con un piccolo gesto imperativo pieno
di grazia, gli ricordava che egli era sotto l'impero di
una potenza alla quale doveva ciecamente obbedire, e
che gli proibiva perfino la più piccola lagnanza; finalmente,
dopo un minuto e due giri e rigiri, la sig. Bonacieux
aprì una porta e introdusse il giovane in un
gabinetto del tutto oscuro. Là ella fece un nuovo segno
di mutismo; e aprendo una porta nascosta dalla tappezzeria,
le di cui aperture sparsero ad un tratto una
viva luce, ella disparve.
</p>

<p>
<span class="pagenum" id="Page_76">[76]</span>
</p>

<p>
D'Artagnan dimorò un istante immobile dimandandosi
ove egli era, ma ben presto il raggio di luce che penetrava
da questa camera, l'aria calda e profumata, che
giungeva fino a lui, la conversazione di due o tre donne
con un linguaggio rispettoso ad un tempo ed elegante;
la parola di Maestà ripetuta più volte, gli indicarono
chiaramente, che egli era in un gabinetto attiguo
alla camera della regina.
</p>

<p>
Il giovane si trattenne nella parte oscura e aspettò.
</p>

<p>
La regina sembrava allegra e felice, cosa che faceva
maravigliar molto le persone che la circondavano, le
quali avevano l'abitudine di vederla quasi sempre pensierosa.
La regina attribuì questi sentimenti d'allegria
alla bellezza della festa, al piacere che aveva provato
nella danza; e siccome non è permesso il contraddire
una regina sia che ella sorrida o che ella pianga, ciascuno
felicitava i signori consoli della città di Parigi, per
la loro galanteria.
</p>

<p>
Quantunque d'Artagnan non conoscesse la regina,
egli distinse ben presto la sua voce tra le altre voci,
primieramente da un leggero accento straniero, quindi
da quel sentimento d'impero impresso naturalmente
in tutte le parole sovrane. Egli la sentiva allontanarsi
e avvicinarsi a questa porta traperta, e due o tre volte
vide ancora l'ombra di un corpo intercettare la luce.
Finalmente; ad un tratto una mano ed un braccio adorabili
per le loro forme e bianchezza comparvero a traverso
la tappezzeria; d'Artagnan comprese quella era
la sua ricompensa: egli si gettò in ginocchio, prese questa
mano e vi appoggiò rispettosamente le sue labbra;
quindi questa mano si ritirò lasciando cadere nelle sue
un oggetto, che egli riconobbe essere un anello; subito
dopo la porta si chiuse, e d'Artagnan si ritrovò nella
più perfetta oscurità.
</p>

<p>
D'Artagnan mise l'anello al suo dito e aspettò di nuovo;
era evidente che tutto non era ancor finito. Dopo
<span class="pagenum" id="Page_77">[77]</span>
le ricompense al suo zelo, doveva venire la ricompensa
al suo amore. D'altronde, la danza era stata eseguita,
ma la serata era incominciata, la cena era per le
tre ore, e l'orologio di San Giovanni da qualche tempo
aveva già stonato le due e tre quarti.
</p>

<p>
Infatti, a poco a poco il rumore delle voci diminuì
nella camera vicina; quindi s'intesero allontanarsi; poi
la porta del gabinetto ove era d'Artagnan, si riaprì e
vi si slanciò la sig. Bonacieux.
</p>

<p>
— Voi finalmente! gridò d'Artagnan.
</p>

<p>
— Silenzio! disse la giovane sposa appoggiando la
sua mano sulle labbra del giovane; silenzio! e andatevene
per dove siete venuto.
</p>

<p>
— Ma dove e quando vi rivedrò io? gridò d'Artagnan.
</p>

<p>
— Un biglietto, che voi ritroverete rientrando nella
vostra camera, ve lo dirà. Partite, partite!
</p>

<p>
E a queste parole ella aprì la porta del corridoio e
spinse d'Artagnan fuori del gabinetto.
</p>

<p>
D'Artagnan obbedì come un fanciullo, senza resistenza
e senza obiezione alcuna, cosa che provava essere
egli realmente innamorato.
</p>

<div class="chapter">
<h2 id="cap23">CAPITOLO XXIII.
<span class="smaller">L'APPUNTAMENTO</span></h2>
</div>

<p>
D'Artagnan ritornò correndo al suo alloggio; e quantunque
fossero più delle tre ore del mattino, e dovesse
traversare i più pericolosi quartieri di Parigi, egli
non fece alcun cattivo incontro. Si sa che vi è un Dio
per gli ubriachi e un altro per gli innamorati.
</p>

<p>
Egli ritrovò la porta del suo corridoio socchiusa,
salì la scala e battè dolcemente, e in una maniera convenuta
tra lui ed il suo lacchè. Planchet, che egli aveva
rimandato due ore prima dal palazzo di città, raccomandandogli
di aspettarlo, venne ad aprire la porta
</p>

<p>
<span class="pagenum" id="Page_78">[78]</span>
</p>

<p>
— Qualcuno ha portato una lettera per me? domandò
prestamente d'Artagnan.
</p>

<p>
— Nessuno ha portato lettere, signore, rispose; ma ce
n'è una che è venuta da se sola.
</p>

<p>
— Che vuoi tu dire, imbecille?
</p>

<p>
— Io voglio dire, che rientrando, quantunque avessi
la chiave del vostro appartamento nella mia saccoccia,
e che questa chiave non mi avesse mai lasciato, ho
trovato una lettera sul tappeto verde della tavola, nella
vostra camera da dormire.
</p>

<p>
— E dov'è questa lettera?
</p>

<p>
— L'ho lasciata dove era, signore. Non è naturale
che le lettere entrino in questo modo nelle case delle
persone. Se la finestra fosse stata aperta o soltanto socchiusa,
io non dico, ma no, tutto era ermeticamente chiuso.
Signore, state in guardia, perchè qui sotto vi è certamente
qualche magia.
</p>

<p>
In questo mentre il giovine si era slanciato nella camera
e apriva la lettera. Ella era della signora Bonacieux,
ed era concepita in questi termini:
</p>

<p>
«Si ha dei vivi ringraziamenti da farvi e da trasmettervi:
trovatevi questa sera, verso le dieci ore, a Saint-Cloud,
dirimpetto al padiglione che s'innalza all'angolo
della casa del sig. d'Estrées. «C. B.»
</p>

<p>
Leggendo questa lettera, d'Artagnan sentì il suo cuore
dilatarsi e restringersi con dolce spasimo che tortura
ed accarezza il cuore degli amanti.
</p>

<p>
Era il primo biglietto che riceveva, era il primo appuntamento
che gli veniva accordato. Il suo cuore gonfio
dall'ebbrezza della gioia, si sentiva vicino a svenirsi
sulla soglia di questo paradiso terrestre, che si chiama
amore.
</p>

<p>
— Ebbene! signore, disse Planchet, che aveva veduto
il padrone arrossire e impallidire successivamente; ebbene!
non ho io indovinato giusto, e non è questo un
qualche cattivo affare?
</p>

<p>
<span class="pagenum" id="Page_79">[79]</span>
</p>

<p>
— Tu ti sbagli, Planchet, rispose d'Artagnan e la
pruova ne sia che, eccoti uno scudo perchè tu beva alla
mia salute.
</p>

<p>
— Io ringrazio il signore dello scudo che mi regala,
e gli prometto di eseguire esattamente le sue istruzioni;
ma non per questo è vero che le lettere che entrano
in tal modo nelle case chiuse...
</p>

<p>
— Cadono dal cielo, amico mio, cadono dal cielo.
</p>

<p>
— Allora, il signore è contento? domandò Planchet.
</p>

<p>
— Mio caro Planchet, io sono il più felice degli uomini.
</p>

<p>
— E posso io profittare della felicità del mio signore,
per andarmene a dormire?
</p>

<p>
— Sì, va.
</p>

<p>
— Che tutte le benedizioni del cielo cadano sul mio
signore, ma non per questo è men vero che quella lettera...
</p>

<p>
E Planchet si ritirò scuotendo la testa con un dubbio
che la liberalità di d'Artagnan non era giunto a
scancellare.
</p>

<p>
Rimasto solo, d'Artagnan lesse e rilesse il suo biglietto,
quindi baciò e ribaciò venti volte quelle lettere tracciate
dalla mano della bella amica. Finalmente andò in
letto, si addormì, e fece dei sogni di oro.
</p>

<p>
A sette ore del mattino, si alzò e chiamò Planchet,
che, al secondo appello, aprì la porta, col viso ancora
mal rassicurato dalle inquietudini della sera innanzi.
</p>

<p>
— Planchet, gli disse d'Artagnan, io sorto forse per
tutta la giornata; tu dunque sei libero fino alle sette
della sera, ma a sette ore di sera tienti pronto con i
due cavalli.
</p>

<p>
— Va bene! disse Planchet, sembra che noi dobbiamo
andarci a fare sbucare la pelle in più luoghi.
</p>

<p>
— Tu prenderai il tuo moschetto e le tue pistole.
</p>

<p>
— Ebbene, che diceva io? gridò Planchet. Io ne era
sicuro; maledetta quella lettera!
</p>

<p>
<span class="pagenum" id="Page_80">[80]</span>
</p>

<p>
— Tranquillizzati adunque, imbecille; si tratta semplicemente
di una partita di piacere.
</p>

<p>
— Sì, come i viaggi di divertimento dei giorni scorsi,
ove piovevano le palle e dove si era spinti nelle
trappole.
</p>

<p>
— Del resto, se voi avete paura, sig. Planchet, riprese
d'Artagnan, io anderò senza di voi; amo meglio
viaggiar solo, che avere un compagno che trema.
</p>

<p>
— Il signore mi dice un'ingiuria, disse Planchet; mi
sembra però che mi abbiate veduto alla prova.
</p>

<p>
— Sì, ma io credeva che aveste consumato il vostro
coraggio tutto in una volta.
</p>

<p>
— Il signore vedrà, nell'occasione, che me ne è rimasto
ancora; soltanto io prego il signore di non esserne
troppo prodigo, se vuole che me ne rimanga per
un lungo tempo.
</p>

<p>
— Credi tu di averne una certa dose da dispensare
questa sera?
</p>

<p>
— Lo spero.
</p>

<p>
— Ebbene! io conto su di te.
</p>

<p>
— All'ora indicata sarò pronto; io credeva però che
il signore non avesse che un solo cavallo alla scuderia
delle guardie.
</p>

<p>
— Può darsi che ancora in questo momento non ve
ne sia che uno, ma questa sera ve ne saranno quattro.
</p>

<p>
— Sembra che il vostro viaggio sia stato un viaggio
di rimonta.
</p>

<p>
— Precisamente, disse d'Artagnan.
</p>

<p>
E avendo fatto a Planchet un ultimo gesto di raccomandazione,
sortì.
</p>

<p>
Il sig. Bonacieux era sulla porta; l'intenzione di
d'Artagnan era di passare oltre senza parlare al degno
merciaio, ma questi gli fece un saluto così dolce e così
benigno, che fu forza al suo locatario, non solamente
di renderglielo, ma di legare eziandio conversazione
con lui.
</p>

<p>
<span class="pagenum" id="Page_81">[81]</span>
</p>

<p>
E d'altronde come mai non avere un poco di condiscendenza
con un marito la cui moglie vi ha dato un
appuntamento per la sera stessa a Saint-Cloud, dirimpetto
al padiglione del sig. d'Estrées? D'Artagnan si
avvicinò coll'aria la più amabile che potesse assumere.
</p>

<p>
La conversazione cadde naturalmente sulla carcerazione
del povero uomo. Il sig. Bonacieux che ignorava
che d'Artagnan avesse intesa la sua conversazione con
l'incognito di Méung, raccontò al suo giovane locatario
le persecuzioni di quel mostro del sig. Lasseman, che
non cessò di qualificare, durante tutto il suo racconto,
col titolo di boia del ministro, e si estese lungamente
sulla Bastiglia, i catenacci, le toppe, gli spiragli, le inferriate
e gli strumenti di tortura.
</p>

<p>
D'Artagnan l'ascoltò con una compiacenza esemplare,
quindi allorchè ebbe finito:
</p>

<p>
— E la signora Bonacieux, disse egli infine, sapete
voi chi l'avesse rapita? perchè non dimentico che fu in
questa dispiacevole circostanza, che io ebbi la fortuna
di fare la vostra conoscenza.
</p>

<p>
— Ah! fece Bonacieux, si sono bene astenuti dal dirmelo,
e mia moglie dal canto suo mi ha fatto i più solenni
giuramenti di non saper niente. Ma voi stesso, continuò
Bonacieux col tuono della più perfetta bonarietà,
che cosa è accaduto di voi nei giorni passati? Io non ho
veduto nè voi, nè i vostri amici, e non raccoglieste
certo sul lastricato di Parigi, io credo, tutta la polvere
che Planchet sbatteva ieri da' vostri stivali.
</p>

<p>
— Voi avete ragione, mio caro sig. Bonacieux, i miei
amici ed io abbiamo fatto un piccolo viaggio.
</p>

<p>
— Siete andati lontani di qui?
</p>

<p>
— Oli! mio Dio, no! a una quarantina di leghe soltanto, noi
siamo stati ad accompagnare il sig. Athos alle
acque di Forges ove sono rimasti i miei amici.
</p>

<p>
— E voi siete ritornato, non è vero? riprese il sig.
Bonacieux dando alla sua fisonomia un'aria la più maligna.
<span class="pagenum" id="Page_82">[82]</span>
Un bel giovine come voi siete, non ottiene dei
lunghi congedi dalla sua amica e voi eravate aspettato
con impazienza a Parigi, non è vero?
</p>

<p>
— In fede mia, disse ridendo il giovine, ve lo confesso,
tanto più, mio caro sig. Bonacieux, che io vedo non
esservi niente di nascosto per voi; sì, io era aspettato,
e con molta impazienza, ve ne garantisco.
</p>

<p>
Una nube leggiera passò sulla fronte del sig. Bonacieux,
ma tanto leggiera, che d'Artagnan non se ne accorse
nemmeno.
</p>

<p>
— E noi adesso riceveremo la ricompensa della nostra
diligenza? continuò il merciaio con una leggiera alterazione
di voce, alterazione che d'Artagnan non rimarcò,
come aveva fatto della nube momentanea che un istante
prima, aveva intorbidata la figura del degno galantuomo.
</p>

<p>
— Ah! dunque fate il buon profeta, disse ridendo
d'Artagnan.
</p>

<p>
— No, ciò che vi dico, riprese Bonacieux, è soltanto
per sapere se voi ritornate tardi.
</p>

<p>
— E perchè questa interrogazione? mio caro ospite,
domandò d'Artagnan; contate forse di aspettarmi?
</p>

<p>
— No, è perchè dopo il mio arresto e il rubamento
che fu fatto in mia casa, io mi spavento ogni volta che
odo aprire una porta e particolarmente di notte. Diamine!
che volete, io non sono un uomo di spada!
</p>

<p>
— Ebbene! non vi spaventate adunque se io ritorno
a un'ora o due dopo la mezzanotte; non vi spaventate
egualmente se non ritorno del tutto.
</p>

<p>
Questa volta Bonacieux divenne così pallido, che
d'Artagnan non potè ammeno di non accorgersene, e gli
domandò che cosa aveva.
</p>

<p>
— Niente, rispose Bonacieux, niente, dopo le mie disgrazie,
io vado soggetto a delle debolezze che mi assalgono
ad un tratto, ed in questo momento ho avuto
un brivido. Non fate attenzione a questo, voi che non
dovete occuparvi che di esser felice.
</p>

<p>
<span class="pagenum" id="Page_83">[83]</span>
</p>

<p>
— Allora io ho molte occupazioni, perchè lo sono.
</p>

<p>
— Non ancora; aspettate adunque, voi avete detto,
questa sera.
</p>

<p>
— Ebbene! grazie a Dio, questa sera verrà! o forse voi
l'aspettate con tanta impazienza quanto me. Forse
questa sera la sig. Bonacieux visiterà il domicilio coniugale.
</p>

<p>
— La sig. Bonacieux questa sera non è libera; rispose
con gravità il marito; ella si trattiene al Louvre pel
suo servizio.
</p>

<p>
— Tanto peggio per voi, mio caro ospite, tanto peggio;
quando io sono felice, vorrei che tutti lo fossero;
ma sembra che non sia possibile.
</p>

<p>
E il giovine si allontanò ridendo a più potere dello
scherzo che lui solo, si credeva, poteva comprendere.
</p>

<p>
— Divertitevi bene, rispose Bonacieux con un accento
sepolcrale.
</p>

<p>
Ma d'Artagnan era già troppo lontano per sentirlo,
e se lo avesse anche sentito, era in tali disposizioni di
spirito, che certamente non lo avrebbe rimarcato.
</p>

<p>
Egli si diresse verso l'abitazione del sig. de Tréville:
la sua visita del giorno innanzi era stata, si ricorderà,
cortissima, e troppo poco esplicativa.
</p>

<p>
Trovò il sig. de Tréville in tutta la gioia della sua
anima. Il re e la regina erano stati graziosi verso di lui
al ballo. È vero che il ministro era stato perfettamente
sgarbato. A un'ora dopo mezzanotte il ministro si
era ritirato sotto il pretesto di essere indisposto. In
quanto alle Loro Maestà, erano ritornate al Louvre alle
sei ore del mattino.
</p>

<p>
— Ora, disse il sig. de Tréville, abbassando la voce,
ed esaminando con lo sguardo tutti gli angoli dell'appartamento,
per vedere se essi erano veramente soli,
ora parliamo di voi, mio giovane amico; poichè è evidente
che il vostro felice ritorno ha parte in qualche
modo nella gioia del re, nel trionfo della regina e nella
<span class="pagenum" id="Page_84">[84]</span>
umiliazione del sig. duca di Richelieu. Ora si tratta di
sapervici mantenere.
</p>

<p>
— E che ho io a temere, rispose d'Artagnan fino a
tanto che avrò la fortuna di godere il favore delle Loro
Maestà?
</p>

<p>
— Tutto, credete: il ministro non è uomo da dimenticare
una mistificazione, fino a tanto che non avrà regolati
i suoi conti col mistificatore, e il mistificatore
mi ha la ciera di essere un certo giovane di mia conoscenza.
</p>

<p>
— Credete voi che il ministro sia tanto avanti quanto
voi, e sappia che io sono stato a Londra!
</p>

<p>
— Diavolo! voi siete stato a Londra! è forse da Londra
che voi portate questo bel diamante che brilla al
vostro dito? siate in guardia, mio caro d'Artagnan, non
è una buona cosa un regalo da un nemico, vi sono certi
versi latini... aspettate...
</p>

<p>
— Sì, senza dubbio, rispose d'Artagnan che non aveva
mai potuto razzolare le prime regole dei rudimenti
di questa lingua, e che, per la sua ignoranza, aveva fatto
disperare il suo precettore; sì senza dubbio, ve ne
deve essere uno.
</p>

<p>
— Ve ne è uno certamente, disse il sig. de Tréville
che aveva una tinta di lettura, ed il sig. Beuzerade me
lo citava l'altro giorno... aspettate dunque. Ah! eccolo.
</p>

<div class="poem">
<p>
<i>Timeo Danaos et dona ferentes.</i>
</p>
</div>

<p>
che vuol dire: <i>temo i Greci anche quando portano doni</i>,
ossia diffidate del nemico che fa dei regali.
</p>

<p>
— Questo diamante non viene da un nemico, signore,
riprese d'Artagnan, viene dalla regina.
</p>

<p>
— Dalla regina! oh! oh! disse il sig. de Tréville. Effettivamente
è un vero anello reale che vale mille doppie
come un soldo. E per mezzo di chi vi ha la regina
fatto consegnare questo regalo?
</p>

<p>
<span class="pagenum" id="Page_85">[85]</span>
</p>

<p>
— Me lo ha dato ella stessa.
</p>

<p>
— E dove?
</p>

<p>
— Nel gabinetto attiguo alla camera ove cambiò di
toaletta.
</p>

<p>
— Come?
</p>

<p>
— Dandomi la sua mano a baciare.
</p>

<p>
— Voi avete baciato la mano della regina? gridò il
signor de Tréville guardando d'Artagnan.
</p>

<p>
— Sua Maestà mi ha fatto l'onore di accordarmi questa
grazia.
</p>

<p>
— E ciò in presenza di testimoni? imprudente! tre
volte imprudente!
</p>

<p>
— No, signore, rassicuratevi; nessuno ha veduto, riprese
d'Artagnan.
</p>

<p>
E raccontò al sig. de Tréville come erano andate le
cose.
</p>

<p>
— Oh! donne! gridò il vecchio soldato, io le conosco
bene dalla loro immaginazione romanzesca; tutto ciò
che sa di misterioso, è loro caro. Così avete veduto il
braccio, e niente altro? voi potreste incontrare la regina
che non la riconoscereste! ella potrebbe incontrar
voi e non saprebbe chi voi siete.
</p>

<p>
— No, ma mercè questo diamante... riprese il giovane.
</p>

<p>
— Ascoltate, disse il sig. de Tréville, volete voi che
io vi dia un consiglio, un buon consiglio, un consiglio
da amico?
</p>

<p>
— Voi mi farete un onore, signore, disse d'Artagnan.
</p>

<p>
— Ebbene! ebbene! andate dal primo gioielliere che
trovate, e vendetegli questo diamante per quello che
vi darà; per quanto ebreo possa essere, voi ne ritroverete
sempre ottocento doppie. Le doppie non hanno
nome, giovinotto; e questo anello ne ha uno terribile,
e che potrebbe tradire quello che lo porta.
</p>

<p>
— Io vendere questo anello? un anello che mi è stato
dato dalla mia sovrana? mai! disse d'Artagnan.
</p>

<p>
<span class="pagenum" id="Page_86">[86]</span>
</p>

<p>
— Allora voltate la pietra dal lato interno della mano,
povero ragazzo, perchè si sa che un cadetto di Guascogna
non ritrova simili gioielli nello scrigno di sua
madre.
</p>

<p>
— Voi dunque credete che io abbia qualche cosa da
temere? domandò d'Artagnan.
</p>

<p>
— Vale a dire, giovane, che quegli che si addorme
sopra ad una mina colla miccia accesa, deve riguardarsi,
al vostro confronto, più sicuro di voi.
</p>

<p>
— Diavolo! disse d'Artagnan che cominciava ad inquietarsi
del tuono di sicurezza con cui parlava il sig.
de Tréville: Diavolo! e che cosa dovrò dunque fare?
</p>

<p>
— Prima di tutto star sempre in guardia. Il ministro
ha la memoria tenace e la mano lunga, siate sicuro che
vi giuocherà qualche brutto giuoco.
</p>

<p>
— Ma quale?
</p>

<p>
— Lo so io forse? non ha egli al suo servizio tutte le
cabale del demonio? il meno che vi possa accadere è
di essere arrestato.
</p>

<p>
— Come! si oserebbe arrestare un uomo al servizio
di Sua Maestà?
</p>

<p>
— Perdinci! non si sono presi pena per Athos; in ogni
modo, giovane pazzarello, credete ad un uomo che sta
alla corte da trent'anni, non vi addormite nella vostra
sicurezza, o sarete perduto. Anzi al contrario, e sono
io che ve lo dico, temete un nemico dappertutto e in
tutti. Se vi si muove contesa evitatela, fosse ancora un
fanciullo di dieci anni che ve la muovesse; se veniste
attaccato di notte o di giorno, battetevi sempre in ritirata
senza alcun disonore; se traversate un ponte, esplorate
prima l'assito per timore che una panca vi venga
meno sotto i piedi; se passate davanti ad una casa che
si sta fabbricando, guardate bene in aria per timore che
non vi cada una pietra sulla testa; se ritornate a casa
tardi la sera, fatevi seguire dal vostro lacchè, e che il
vostro sia armato, semprechè possiate fidarvi dello stesso
<span class="pagenum" id="Page_87">[87]</span>
lacchè; diffidate di tutti, del vostro amico, e della
vostra amica in particolare.
</p>

<p>
D'Artagnan arrossì.
</p>

<p>
— Della mia amica! ripetè malinconicamente, e perchè
piuttosto di lei che di un altro?
</p>

<p>
— È perchè le amiche sono uno dei mezzi favoriti
del ministro, e non ve ne è uno che non sia più speditivo.
Una donna vi vende per dieci doppie, testimonio
Dalila.
</p>

<p>
D'Artagnan pensò all'appuntamento che gli aveva dato
la signora Bonacieux per quella sera; ma noi dobbiamo
dire a lode del nostro eroe, che la cattiva opinione
che il sig. de Tréville aveva delle donne in generale,
non gli inspirò il menomo sospetto contro la sua
bella padrona di casa.
</p>

<p>
— Ma a proposito, che cosa è avvenuto dei vostri tre
compagni.
</p>

<p>
— Io stava per chiedervi se voi ne avete avuto notizie.
</p>

<p>
— Nessuna, signore.
</p>

<p>
— Ebbene! io li ho lasciati sulla mia strada. Porthos
a Chantilly, con un duello sulle braccia; Aramis a Creve-Coeur,
con una palla in una spalla, e Athos ad Amiens
con un accusa di monetario falso sul corpo.
</p>

<p>
— Vedete, disse de Tréville; e come avete fatto a
salvarvi.
</p>

<p>
— Per un miracolo signore; io debbo dirlo, per un
colpo di spada nel petto, e rovesciando il signor conte
de Wardes, nel bosco vicino alla città di Calais, inchiodandolo
come una farfalla ad un quadro.
</p>

<p>
— Vedete voi ancora! Wardes, un agente del ministro,
un cugino di Rochefort; sentite, mio caro amico,
mi viene un'idea.
</p>

<p>
— Dite signore.
</p>

<p>
— Nel vostro posto io farei una cosa.
</p>

<p>
— E quale?
</p>

<p>
<span class="pagenum" id="Page_88">[88]</span>
</p>

<p>
— Mentre che Sua Eccellenza mi facesse cercare a
Parigi senza trombetta, riprenderei la strada di Piccardia,
e me ne anderei a cercare le notizie dei tre miei
compagni. Che diavolo! meritano essi bene questa piccola
attenzione per parte vostra.
</p>

<p>
— Il consiglio è buono, signore, e domani io partirò.
</p>

<p>
— Domani! e perchè non questa sera?
</p>

<p>
— Questa sera, signore, io son trattenuto a Parigi
per un affare indispensabile.
</p>

<p>
— Ah! giovinotto! qualche amoretto. State in guardia,
ve lo ripeto, è la donna che ha perduto tutti quanti
noi siamo, e che perderà tutti quanti noi saremo.
Credetemi, partite questa sera.
</p>

<p>
— Impossibile, signore.
</p>

<p>
— Avete voi impegnata la vostra parola?
</p>

<p>
— Sì, signore.
</p>

<p>
— Allora è un'altra cosa; ma promettetemi, se non
siete ucciso questa notte, che partirete dommattina.
</p>

<p>
— Ve lo prometto.
</p>

<p>
— Avete voi bisogno di denaro?
</p>

<p>
— Ho ancora cinquanta doppie. Ciò è quanto mi abbisogna,
io credo.
</p>

<p>
— Ma i vostri compagni?
</p>

<p>
— Credo che non ne debbano esser privi; noi partimmo
da Parigi, ciascuno con settantacinque doppie in
saccoccia.
</p>

<p>
— Vi rivedrò prima della vostra partenza?
</p>

<p>
— No, che io creda, ammenochè non vi sia qualche
novità.
</p>

<p>
— Andiamo, buon viaggio.
</p>

<p>
— Grazie, signore.
</p>

<p>
E d'Artagnan prese congedo dal signor de Tréville,
commosso più che mai della sua sollecitudine tutta paterna
per i suoi moschettieri.
</p>

<p>
Passò successivamente nelle case di Athos, Porthos
ed Aramis, ma nessuno di essi era ritornato; i loro lacchè
<span class="pagenum" id="Page_89">[89]</span>
erano assenti, e non si aveva notizia alcuna di essi.
</p>

<p>
Egli si sarebbe volentieri informato di loro presso le
loro amiche, ma non conosceva nè quella di Porthos
nè quella di Aramis; in quanto ad Athos non ne aveva.
</p>

<p>
Passando davanti alla caserma delle guardie, dette
un colpo d'occhio alla scuderia: dei quattro superbi
cavalli, tre erano già venuti. Planchet tutto abbagliato,
stava per mettersi a strigliare il terzo, avendo già
finito i due primi.
</p>

<p>
— Ah! signore; disse Planchet, scorgendo d'Artagnan,
quanto sono contento di vedervi.
</p>

<p>
— E perchè, Planchet? domandò il giovane.
</p>

<p>
— Avreste voi confidenza nel sig. Bonacieux nostro
ospite?
</p>

<p>
— Io! niente affatto.
</p>

<p>
— Oh! quanto fate bene, signore!
</p>

<p>
— Ma perchè mi fai questa domanda?
</p>

<p>
— Perchè! mentre discorrevate con lui, io lo osservava
senza ascoltarvi, signore; la sua figura ha cambiato
due o tre volte di colore.
</p>

<p>
— Bah!
</p>

<p>
— Signore, non avete rimarcato questo! preoccupato
come eravate di quella lettera che avevate ricevuta
non avete rimarcato ciò; ma io, al contrario, che stava
all'erta pel modo strano con cui è entrata questa
lettera in casa, non ho perduto un movimento della sua
fisonomia.
</p>

<p>
— E tu l'hai trovata...
</p>

<p>
— Traditora, signore.
</p>

<p>
— Davvero?
</p>

<p>
— Di più, tosto che il signore lo ebbe lasciato, e che
passò l'angolo della strada, il sig. Bonacieux ha chiusa
la sua porta e si è messo a correre per la strada opposta.
</p>

<p>
— Infatti, tu hai ragione, Planchet, tutto questo mi
sembra un poco strano, e sta tranquillo, noi non gli pagheremo
<span class="pagenum" id="Page_90">[90]</span>
il nostro affitto se non ci ha spiegato categoricamente
l'affare.
</p>

<p>
— Il signore celia, ma il signore vedrà.
</p>

<p>
— Che vuoi tu, Planchet! ciò che deve accadere, sta
scritto.
</p>

<p>
— Il signore dunque non rinunzia alla sua passeggiata
di questa sera?
</p>

<p>
— Tutto il contrario, Planchet! con quanto più io
l'avrò contro il sig. Bonacieux, tanto più andrò all'appuntamento
che mi ha assegnato quella lettera che
tanto ti agita.
</p>

<p>
— Allora poi, se questa è la risoluzione del signore...
</p>

<p>
— Innamovibile, amico mio; così adunque a sette ore
tienti pronto qui al palazzo, io verrò a prenderti.
</p>

<p>
Planchet, vedendo che non vi era più alcuna speranza
di fare rinunciare al suo padrone il progetto, mandò
un profondo sospiro e si mise a strigliare il terzo
cavallo.
</p>

<p>
In quanto a d'Artagnan, siccome in fondo era un giovine
pieno di prudenza, invece di rientrare in casa sua,
se ne andò a pranzare da quel prete guascone, che, nel
momento di ristrettezza dei quattro amici, aveva loro
data una colezione di cioccolata.
</p>

<div class="chapter">
<h2 id="cap24">CAPITOLO XXIV.
<span class="smaller">IL PADIGLIONE</span></h2>
</div>

<p>
A nove ore d'Artagnan era alla caserma delle guardie;
egli trovò Planchet, sotto le armi. Il quarto cavallo
era giunto.
</p>

<p>
Planchet era armato col suo moschetto e con una
pistola.
</p>

<p>
D'Artagnan aveva la sua spada, e mise alla sua cintura
un paio di pistole; quindi entrambi inforcarono
un cavallo e partirono senza far rumore. Era una notte
<span class="pagenum" id="Page_91">[91]</span>
oscura, e nessuno li vide sortire. Planchet si mise dietro
al suo padrone e camminava alla distanza di dieci
passi.
</p>

<p>
D'Artagnan traversò il fiume, sortì dalla porta della
conferenza, e seguì il grazioso sentiero, molto più bello
allora che in oggi, e che conduce a Saint-Cloud.
</p>

<p>
Fino a tanto che furono in città, Planchet conservò
rispettosamente la distanza che si era imposta, ma
quando il sentiero cominciò a divenir più deserto e più
oscuro, egli si avvicinò dolcemente, tanto bene, che allorquando
entrarono nel bosco di Boulogne, si ritrovò
naturalmente a camminare di fianco al suo padrone. Di
fatto noi non dobbiamo dissimulare che l'oscillazione
dei grandi alberi e il riflesso della luna sui tigli, gli cagionavano
una viva inquietudine. D'Artagnan si accorse
che accadeva qualche cosa di straordinaria nel suo
lacchè.
</p>

<p>
— Ebbene! sig. Planchet, gli domandò, che cosa abbiamo
di nuovo?
</p>

<p>
— Non ritrovate voi, signore, che i boschi sono come
le chiese?
</p>

<p>
— Perchè, Planchet?
</p>

<p>
— Perchè in questi non si osa parlare ad alta voce
come in quelle.
</p>

<p>
— E perchè non osi tu parlare ad alta voce, Planchet?
perchè hai paura.
</p>

<p>
— Paura di esser inteso? sì, signore.
</p>

<p>
— Di essere inteso! ma pure la nostra conversazione
è morale, mio caro Planchet, e nessuno potrebbe ritrovarvi
che dire.
</p>

<p>
— Ah! signore, riprese Planchet ritornando alla sua
idea primitiva, il sig. Bonacieux ha pur qualche cosa
di sinistro nel suo sopracciglio, e di disgustoso nel movimento
delle sue labbra!
</p>

<p>
— Che diavolo ti fa pensare a Bonacieux?
</p>

<p>
— Signore, si pensa a ciò che si può, e non a ciò che
si vuole.
</p>

<p>
<span class="pagenum" id="Page_92">[92]</span>
</p>

<p>
— Perchè tu sei un poltrone, Planchet.
</p>

<p>
— Signore, non confondiamo la prudenza con la poltroneria;
la prudenza è una virtù.
</p>

<p>
— Tu sei virtuoso, non è vero, Planchet?
</p>

<p>
— Signore, non è la canna di un moschetto quella che
traluce laggiù, se noi abbassassimo la testa?...
</p>

<p>
— In verità, mormorò d'Artagnan, a cui ritornavano
in mente le raccomandazioni del sig. de Tréville; in verità
questo animale finirà col farmi paura.
</p>

<p>
E mise il suo cavallo al trotto.
</p>

<p>
Planchet seguì il movimento del suo padrone, come
se fosse stata esattamente la sua ombra, e si ritrovò a
trottare vicino a lui.
</p>

<p>
— Dovremo noi camminare così tutta la notte, signore?
domandò egli.
</p>

<p>
— No, Planchet tu sei arrivato.
</p>

<p>
— Come! io sono arrivato, e voi, signore?
</p>

<p>
— Io vado ancora qualche passo più avanti.
</p>

<p>
— E il signore mi lascia qui solo?
</p>

<p>
— Tu hai paura, Planchet?
</p>

<p>
— No, ma io faccio osservare soltanto al signore, che
la notte sarà molto fredda, che la freschezza porta dei
reumatismi, e che un lacchè reumatizzato è un tristo
servitore, particolarmente per un padrone attivo come
il signore.
</p>

<p>
— Ebbene se tu hai freddo, Planchet, entrerai in una
di quelle bettole che vedi laggiù, e mi aspetterai dommattina
alle sei davanti alla porta.
</p>

<p>
— Signore, io ho bevuto e mangiato rispettosamente
lo scudo che mi avete regalato questa mattina, dimodochè
non mi resta neppur un soldo traditore nel
caso che avessi freddo.
</p>

<p>
— Ecco una mezza doppia. Addio, a domani.
</p>

<p>
D'Artagnan discese dal suo cavallo, infilò le redini
nel braccio di Planchet, e si allontanò rapidamente
avviluppandosi nel suo mantello.
</p>

<p>
<span class="pagenum" id="Page_93">[93]</span>
</p>

<p>
— Mio Dio! che freddo che ho! gridò Planchet, tostochè
ebbe perduto di vista il suo padrone.
</p>

<p>
E, ansioso come egli era per riscaldarsi, si affrettò
di battere alla porta di una casa adorna di tutti gli attributi
di una bettola.
</p>

<p>
Frattanto d'Artagnan, che si era gettato in un piccolo
sentiero di traverso, aveva continuata la sua strada
ed era giunto a Saint-Cloud, ma invece di seguire
la strada maestra, voltò dietro al castello, entrò in una
specie di viottolo molto appartato, e si trovò ben presto
dirimpetto al padiglione indicato. Esso era posto
in un luogo del tutto deserto. Un gran muro all'angolo
del quale era questo padiglione, si innalzava di fianco
a questo viottolo e dall'altra una siepe difendeva dai
passeggieri un piccolo giardino nel fondo del quale si
innalzava una trista capanna.
</p>

<p>
Egli era giunto al luogo dell'appuntamento e siccome
non gli era stato detto di annunziare la sua presenza
con alcun segnale, egli aspettò.
</p>

<p>
Nessun rumore si fece intendere, si sarebbe detto che
erano a cento leghe dalla capitale: d'Artagnan si appoggiò
alla siepe, dopo aver dato un colpo d'occhio dietro
a se. Al di là di questa siepe, di questo giardino e di
questa capanna, una folta nebbia avviluppava l'immenso
spazio su cui dorme Parigi; immensità vuota, rumoreggiante,
ove brillavano alcuni punti luminosi, stelle
funeree di questo inferno.
</p>

<p>
Ma per d'Artagnan tutti gli aspetti rivestivano una
forma felice; tutte le idee avevano un sorriso; tutte le
tenebre diafane, l'ora dell'appuntamento stava per suonare.
</p>

<p>
Infatti, in capo a qualche istante, il martello di Saint-Cloud
lasciò cadere lentamente dieci colpi sulla larga
campana.
</p>

<p>
Vi era qualche cosa di lugubre in questa voce di
<span class="pagenum" id="Page_94">[94]</span>
bronzo, che si lamentava in tal modo nel mezzo della
notte.
</p>

<p>
Ma ciascuno di quei colpi che componevano l'ora
aspettata, vibrava armoniosamente sul cuore del giovane.
</p>

<p>
I suoi occhi erano fissi sul piccolo padiglione posto
all'angolo del muro, di cui tutte le finestre erano chiuse
da persiane, eccettuatane una sola al primo piano.
</p>

<p>
A traverso di questa finestra risplendeva una dolce
luce che inargentava il fogliame tremolante di due o
tre tigli, che si innalzavano formando un gruppo al di
fuori del palco. Evidentemente dietro questa piccola
finestra, così graziosamente illuminata, la bella sig.
Bonacieux l'aspettava. Un ultimo sentimento di pudore
soltanto la tratteneva ancora, ma ora che erano suonate
le dieci, la finestra stava per aprirsi, e d'Artagnan
riceveva finalmente dalle mani dell'amore il premio
della sua affezione.
</p>

<p>
Lusingato da questa dolce idea, d'Artagnan dal canto
suo aspettò una mezz'ora senza alcuna impazienza,
cogli occhi fissi sopra questo soggiorno, di cui dall'alto
della finestra, d'Artagnan scuopriva una parte del
soffitto coi bassi rilievi dorati, che facevano fede della
eleganza del rimanente dell'appartamento.
</p>

<p>
L'orologio di Saint-Cloud suonò dieci ore e mezzo.
</p>

<p>
Questa volta, senza che d'Artagnan capisse il perchè,
un brivido gli percorse le vene. Fors'anche il freddo
cominciava ad investirlo, e prendeva per una impressione
morale una sensazione del tutto fisica.
</p>

<p>
Gli venne quindi l'idea di aver letto male, e che l'appuntamento
fosse per le undici ore soltanto.
</p>

<p>
Si avvicinò alla finestra, si pose ad un raggio di luce,
cavò di saccoccia la lettera e la rilesse; egli non si
era sbagliato, l'appuntamento era per le dieci ore.
</p>

<p>
Andò a riprendere il suo posto, cominciando ad essere
molto inquieto per quel silenzio, e per quella solitudine.
</p>

<p>
<span class="pagenum" id="Page_95">[95]</span>
</p>

<p>
Suonarono le undici ore.
</p>

<p>
D'Artagnan cominciò a temere che veramente fosse
accaduto qualche cosa alla sig. Bonacieux.
</p>

<p>
Battè tre colpi con le sue mani, segnale ordinario
di tutti gl'innamorati, ma nessuno gli rispose, neppure
l'eco.
</p>

<p>
Allora pensò con un certo dispetto che, forse la giovane
sposa si fosse addormentata nell'aspettarlo.
</p>

<p>
Si avvicinò al muro e tentò di arrampicarvisi; ma il
muro era di recente intonacato, e d'Artagnan tentò inutilmente
le sue unghie.
</p>

<p>
In questo momento contemplò gli alberi di cui le
foglie continuavano ad esser inargentate dalla luce della
finestra, e siccome uno di essi sporgeva sul viottolo
pensò che per mezzo di questo albero, il suo sguardo
avrebbe potuto penetrare nel padiglione.
</p>

<p>
L'albero era facile. D'altronde d'Artagnan aveva appena
20 anni, e per conseguenza si ricordava ancora del
suo mestiere di scolaro. In un istante fu tra i rami, e
attraverso i vetri trasparenti, il suo sguardo penetrò
nell'interno del padiglione.
</p>

<p>
Cosa strana e che fece fremere d'Artagnan dalla pianta
dei piedi alla radice dei capelli; questa cara luce,
questa tranquilla lampada illuminava una scena di spaventevole
disordine, uno dei cristalli della finestra era
rotto, la porta della camera era stata sfondata, e mezzo
fracassata pendeva dai gangheri; una tavola che doveva
essere stata apparecchiata per una deliziosa cena,
era rovesciata a terra; le bottiglie in pezzi, le frutta
schiacciate erano sparse pel pavimento. In questa camera
tutto provava che vi era accaduta una lotta violenta
e disperata; d'Artagnan credè pure di scorgere,
in mezzo a quella confusione, dei lembi di veste, e qualche
macchia di sangue nella tenda e nella tovaglia.
</p>

<p>
Si affrettò di tornare a discendere nella strada, con
un orribile battito di cuore; volle vedere se avesse ritrovato
altre tracce di violenza.
</p>

<p>
<span class="pagenum" id="Page_96">[96]</span>
</p>

<p>
La piccola luce soave brillava sempre nella calma
della notte. Allora d'Artagnan si accorse, cosa che non
aveva prima rimarcato, poichè nessuna cosa lo spingeva
a fare questo esame, che il suolo qua e là pestato e
affondato, presentava delle tracce di piedi d'uomini e
di cavalli, inoltre le ruote di una carrozza che sembrava
venire dalla direzione di Parigi, avevano solcato nella
terra molle una profonda rotaia che non oltrepassava
il padiglione, e che voltava invece nuovamente verso
Parigi.
</p>

<p>
Finalmente d'Artagnan, continuando le sue ricerche,
ritrovò vicino al muro un guanto stracciato di donna;
e questo guanto, nei luoghi ove non aveva toccato il
suolo fangoso, presentava tutti i caratteri di un guanto
novissimo. Era uno di quei guanti profumati che gli innamorati
desiderano di togliere da una bella mano.
</p>

<p>
A misura che d'Artagnan continuava le sue investigazioni,
un sudore più abbondante e più agghiacciato stillava
dalla sua fronte; il suo cuore era stretto da una orribile
angoscia, la sua respirazione era anelante; e pure,
andava dicendo a se stesso per tranquillizzarsi, che
questo padiglione forse non aveva niente di comune colla
signora Bonacieux, e che la giovane sposa gli aveva
dato appuntamento davanti e non dentro a questo padiglione; che
forse era stata trattenuta a Parigi dal suo
servizio, o dalla gelosia di suo marito. Ma tutti questi
ragionamenti erano battuti in trincea, erano distrutti,
rovesciati da quel sentimento d'intimo dolore che s'impadronisce
di tutto il nostro essere, e ci guida per mezzo
di tutto ciò che è destinato in noi a farci capire, che
una gran disgrazia gravita su di noi.
</p>

<p>
Allora d'Artagnan divenne quasi insensato, corse sulla
strada maestra, ritornò per quella via d'onde era venuto
s'innoltrò fino alla barca, e interrogò il passatore.
</p>

<p>
Verso le sette ore di sera, il passatore aveva fatto
traversare il fiume ad una donna, avvolta in un mantello
<span class="pagenum" id="Page_97">[97]</span>
nero, che sembrava avesse tutto l'interesse di non
farsi conoscere; ma precisamente a cagione di tutte le
precauzioni che prendeva, il passatore vi aveva fatta
una maggiore attenzione, e si era accorto che essa era
giovane e bella.
</p>

<p>
Quantunque allora, come in oggi, vi fosse una quantità
di donne belle e giovani che andavano a Saint Cloud,
e che avevano interesse di non essere riconosciute, pure
d'Artagnan non dubitò un momento che non fosse
stata la signora Bonacieux quella che il passatore aveva
rimarcata.
</p>

<p>
D'Artagnan approfittò della lanterna del passatore per
rileggere anche una volta il biglietto della signora Bonacieux
e assicurarsi che non si era sbagliato, che l'appuntamento
era realmente per le dieci ore a Saint-Cloud
e non altrove, davanti al padiglione del sig. Estrées e
non in altra strada.
</p>

<p>
Tutto concorreva a provare a d'Artagnan che i di
lui presentimenti non lo ingannavano; e che era accaduta
qualche gran disgrazia.
</p>

<p>
Riprese correndo la via del castello; gli sembrava che
nella sua assenza potesse essere accaduto qualche cosa
di nuovo, e che là lo aspettassero nuove informazioni.
</p>

<p>
Il viottolo era sempre deserto, e la stessa luce calma
e dolce si spandeva dalla finestra.
</p>

<p>
Pensò allora d'Artagnan che quella cieca e muta capanna
poteva parlare.
</p>

<p>
La porta del recinto era chiusa, ma egli saltò per di
sopra alla siepe, e, ad onta dei latrati di un grosso cane
alla catena, si avvicinò alla capanna.
</p>

<p>
Al primo colpo che battè, nessuno rispose. Lo stesso
silenzio di morte regnava nella capanna come nel padiglione;
però, siccome questa capanna era l'ultima risorsa,
egli si ostinò.
</p>

<p>
Ben presto gli sembrò sentire nell'interno un leggero
<span class="pagenum" id="Page_98">[98]</span>
rumore, rumore di timore, e che sembrava esso
stesso tremare per paura di essere inteso.
</p>

<p>
Allora d'Artagnan cessò dal battere, e pregò con un
accento d'inquietudine e di promesse, di spavento e di
lusinghe, in modo che la sua voce era atta a tranquillizzare
il più pauroso. Finalmente, si aprì un vecchio
sportello tarlato, o piuttosto si socchiuse, e richiuse
subito dopo che il debole raggio di una lampada ebbe
percosso sulla bandoliera, sulla guardia della spada e
sulla incassatura delle pistole di d'Artagnan. Però, per
quanto fu rapido il movimento, d'Artagnan ebbe il tempo
di travedere la testa di un vecchio.
</p>

<p>
— In nome del cielo! diss'egli, ascoltatemi; aspettava
qualcuno che non viene; io muoio d'inquietudine.
Sarebbe accaduta qualche disgrazia nelle vicinanze?
Parlate.
</p>

<p>
La finestra si aprì lentamente, e comparve di nuovo
la stessa figura, solamente essa era più pallida ancora
della prima volta.
</p>

<p>
D'Artagnan raccontò ingenuamente la sua storia fuorchè
i nomi; gli disse come aveva un appuntamento con
una giovanotta davanti a quel padiglione, e come, non
vedendola venire, era salito sopra un tiglio, e al chiarore
della lampada aveva veduto il disordine della camera.
</p>

<p>
Il vecchio lo ascoltò attentamente facendo segni che
approvava il tutto; quindi allorquando d'Artagnan ebbe
finito, egli alzò la testa con un aspetto che non annunziava
niente di buono.
</p>

<p>
— Che volete dire? gridò d'Artagnan, in nome del
cielo! sentiamo, spiegatevi.
</p>

<p>
— Oh! signore, disse il vecchio, non mi domandate
niente: poichè se io vi dicessi quello che ho veduto,
certamente non mi accadrebbe nulla di buono.
</p>

<p>
— Voi dunque avete veduto qualche cosa, in nome
del cielo! continuò egli gettandogli una mezza doppia,
<span class="pagenum" id="Page_99">[99]</span>
dite, dite ciò che avete veduto, cd io vi do la mia parola
da gentiluomo, che nessuna delle vostre parole
escirà dal mio cuore.
</p>

<p>
Il vecchio lesse sul viso di d'Artagnan tanta franchezza
e tanto dolore, che gli fece cenno d'ascoltare; e disse
a bassa voce:
</p>

<p>
— Erano circa nove ore, aveva inteso qualche rumore
sulla strada e desiderava sapere ciò che poteva essere,
allorchè nell'avvicinarmi alla mia porta, m'accorsi
che v'era chi cercava d'entrare. Siccome son povero, e
non ho paura di essere derubato, andai ad aprire, e vidi
tre uomini a poca distanza. Fra l'ombra vidi una carrozza
con cavalli attaccati e cavalli tenuti a mano. Questi
cavalli tenuti a mano erano evidentemente quelli
dei tre uomini ch'erano vestiti da cavalieri.
</p>

<p>
« — Miei buoni signori, gridai, che cosa domandate?
</p>

<p>
« — Tu devi avere una scala, mi disse quegli che sembrava
il capo della scorta.
</p>

<p>
« — Sì, signore, quella con cui raccolgo le mie frutta.
</p>

<p>
« — Daccela, e rientra; ecco uno scudo per l'incomodo
che ti procuriamo. Ricordati però soltanto, che se
dici una parola di quello che or'ora vedrai, o sentirai
(poichè sono persuaso che per quante minacce ti possiamo
fare, tu vorrai vedere e ascoltare) tu sei perduto.
</p>

<p>
«A queste parole mi gettò uno scudo, che io raccolsi,
ed egli prese la mia scala.
</p>

<p>
«Effettivamente dopo aver chiusa la porta della siepe
dietro loro, feci sembiante di ritornare in casa, ma
ne risortii subito dalla porta di dietro, mi strisciai fra
l'oscurità, e giunsi fino a quel gruppo di cerri in mezzo
del quale potei veder tutto senza esser veduto.
</p>

<p>
«I tre uomini fecero sortire un piccolo personaggio
grosso, corto, coi capelli grigi, vestito meschinamente
di un colore scuro che salì con precauzione per la scala
guardò nascostamente nell'interno della camera, discese
a passo di lupo, e mormorò a bassa voce:
</p>

<p>
<span class="pagenum" id="Page_100">[100]</span>
</p>

<p>
«È lei!
</p>

<p>
«Tosto quello che mi aveva parlato s'avvicinò alla
porta del padiglione, l'aprì con una chiave che aveva
in saccoccia, richiuse la porta e disparve. Nello stesso
tempo gli altri due uomini salirono per la scala. Il piccolo
vecchio rimaneva presso la carrozza, un cocchiere
tratteneva i cavalli della carrozza, un lacchè custodiva
quelli da sella.
</p>

<p>
«Ad un tratto altissime grida si fecero sentire nel padiglione,
una donna accorse alla finestra e l'aprì come
per precipitarvisi. Ma subito che vide i due uomini,
ella si gettò indietro: i due uomini si slanciarono dopo
di lei nella camera.
</p>

<p>
Allora io non vidi più niente, ma intesi il rumore
dei mobili che si rompevano. La donna gridava e chiamava
soccorso. Ma ben presto queste grida furono soffocate.
Gli uomini si riavvicinarono alla finestra, trasportando
la donna fra le loro braccia; due discesero
dalla scala e la riportarono in carrozza, in cui dopo lei
entrò il vecchio. Quello che era rimasto nel padiglione
richiuse l'invetriata un istante, dopo sortì dalla porta,
e andò ad assicurarsi che la donna era realmente in carrozza;
i suoi due compagni lo aspettavano di già a cavallo,
egli pure saltò sul suo; il lacchè prese il suo posto
al lato del cocchiere; la carrozza partì al gran galoppo
scortata dai tre cavalieri, e tutto fu finito. Da
quel momento non ho più veduto, non ho più inteso
niente.»
</p>

<p>
D'Artagnan oppresso da una così terribile notizia, restò
immobile e muto nel mentre che tutti i demonii della
collera e della gelosia urlavano nel suo cuore.
</p>

<p>
— Ma, mio gentiluomo, riprese il vecchio, sul quale
questa muta disperazione produceva certo maggiore effetto
che non avrebbero fatto le grida e le lagrime; su
via, non vi desolate; essi non ve l'hanno uccisa; ecco l'essenziale.
</p>

<p>
<span class="pagenum" id="Page_101">[101]</span>
</p>

<p>
— Sapete voi, presso a poco, disse d'Artagnan, che
uomo è quello che ha condotta questa infame spedizione?
</p>

<p>
— Io non lo conosco.
</p>

<p>
— Ma poichè gli avete parlato, lo avete potuto vedere.
</p>

<p>
— Ah! sono i suoi connotati quelli che mi chiedete?
</p>

<p>
— Sì.
</p>

<p>
— Un uomo grande, secco, bruno, baffi neri, occhio
nero, e l'aspetto da gentiluomo.
</p>

<p>
— È lui! gridò d'Artagnan; sempre lui! sempre lui! è
il mio demonio, a quanto pare. E l'altro?
</p>

<p>
— Quale?
</p>

<p>
— Il piccolo.
</p>

<p>
— Oh! quello non è un signore; ve ne garantisco;
d'altronde egli non portava la spada, e gli altri lo trattavano
senza alcuna considerazione.
</p>

<p>
— Qualche lacchè, mormorò d'Artagnan. Ah! povera
donna! chi sa che cosa ne hanno fatto!
</p>

<p>
— Voi mi avete promesso il secreto, disse il vecchio.
</p>

<p>
— E vi rinnovo la mia promessa; siate tranquillo, io
sono un gentiluomo. Un gentiluomo non ha che la sua
parola, ed io vi do la mia.
</p>

<p>
D'Artagnan, coll'animo spossato, riprese il cammino
della barca. A momenti egli non poteva credere che fosse
la signora Bonacieux, e sperava di rivederla all'indomani
al Louvre; a momenti credeva che avesse avuto
un intrigo con qualcun altro, e che un geloso l'avesse
fatta sorprendere e rapire. Egli fluttuava, si desolava,
si disperava.
</p>

<p>
— Oh! se avessi qui i miei amici! gridava egli, almeno
avrei qualche speranza di ritrovarla; ma chi sa che
cosa è avvenuto di loro stessi.
</p>

<p>
Era circa mezzanotte; trattavasi di Planchet. D'Artagnan
si fece aprire successivamente tutte le bettole nelle
quali scoprì un poco di luce; in nessuna di esse ritrovò
Planchet.
</p>

<p>
<span class="pagenum" id="Page_102">[102]</span>
</p>

<p>
Alla sesta, cominciò a riflettere che la domanda era
un poco azzardosa. D'Artagnan aveva dato appuntamento
al suo lacchè per le sei della mattina, ed in qualunque
luogo egli si fosse ritirato, era nel suo diritto.
</p>

<p>
D'altronde venne al giovane questa idea, che restando
nelle vicinanze del luogo ov'era accaduto l'avvenimento,
otterrebbe forse qualche schiarimento su questo
misterioso affare. Alla sesta bettola, come si disse,
d'Artagnan dunque si fermò, chiese una bottiglia di vino
di prima qualità, si appoggiò al gomito nell'angolo
il più oscuro; e si decise di aspettare così il giorno;
questa volta pure la sua speranza fu delusa, e quantunque
ascoltasse ad orecchie tese, non sentì, in mezzo alle
imprecazioni, ai lazzi ed alle ingiurie che si andavano
scambiando fra di loro gli operai, i lacchè e i birocciai
che componevano l'onorevole società di cui egli
faceva parte, niente che potesse metterlo sulle tracce
della povera donna rapita. Gli fu di necessità, dopo dì
avere bevuta la sua bottiglia, tanto per ingannare il
tempo, come per non risvegliare sospetti, di cercare in
un angolo la posizione più possibilmente soddisfacente,
e addormirsi o bene o male. D'Artagnan, si sa che aveva
vent'anni, e a questa età il sonno ha dei diritti imprescrittibili
che reclama imperiosamente, anche nei
cuori i più disperati.
</p>

<p>
D'Artagnan si risvegliò verso le sei ore del mattino,
con quel mal'essere che d'ordinario accompagna la punta
del giorno, dopo una cattiva notte. La sua toaletta
non era lunga da farsi; si tastò per assicurarsi che non
avevano approfittato del suo sonno per rubarlo, ed avendo
ritrovato il suo diamante al suo dito, la borsa nella
sua tasca, e le sue pistole alla cintura, si alzò; pagò la
sua bottiglia, e sortì per vedere se sarebbe stato più
fortunato nella ricerca del suo lacchè la mattina, di
quello che la notte. In fatti, la prima cosa che scoperse,
a traverso la nebbia umida e grigiastra, fu l'onesto
<span class="pagenum" id="Page_103">[103]</span>
Planchet, che con i due cavalli alla mano, lo aspettava
davanti una piccola bettola oscura, innanzi la quale
d'Artagnan era passato, senza neppure sospettare della
esistenza di lui.
</p>

<div class="chapter">
<h2 id="cap25">CAPITOLO XXV.
<span class="smaller">PORTHOS</span></h2>
</div>

<p>
Invece di rientrare direttamente in casa sua, d'Artagnan
mise piede a terra alla porta del sig. de Tréville
e montò rapidamente la scala. Questa volta egli era deciso
di raccontargli tutto quanto era accaduto. Senza
fallo gli avrebbe dati dei buoni consigli in tutto questo
affare, poi, siccome il sig. de Tréville vedeva quasi
tutti i giorni la regina, potrebbe ottenere da Sua
Maestà qualche informazione sulla povera donna, alla
quale forse facevano scontare il suo attaccamento per
la sua padrona.
</p>

<p>
Il sig. de Tréville ascoltò il racconto del giovane con
una gravità che provava che egli vedeva in tutta questa
avventura tutt'altra cosa che un intrigo amoroso,
quindi, quando d'Artagnan ebbe finito:
</p>

<p>
— Hum! diss'egli, tutto ciò odora di Sua Eccellenza
una lega distante.
</p>

<p>
— Ma che fare? disse d'Artagnan.
</p>

<p>
— Niente, assolutamente niente, a quest'ora, se non che
lasciare Parigi, come l'ho detto, ed il più presto possibile.
Io vedrò la regina, le racconterò i particolari della
sparizione di questa povera donna, ch'ella senza dubbio
ignora. Questi particolari la guideranno certamente, dal
canto suo, e al vostro ritorno, forse avrò qualche buona
notizia da darvi. Restatevene sicuro su me.
</p>

<p>
D'Artagnan sapeva che quantunque Guascone, il sig.
de Tréville non aveva l'abitudine di promettere, e che,
quando per caso prometteva, manteneva più di quello
<span class="pagenum" id="Page_104">[104]</span>
che aveva promesso. Egli dunque lo salutò, pieno di
riconoscenza pel passato e per l'avvenire, ed il degno
capitano che, dal canto suo, provava un vivo interesse
per questo giovine così bravo e così risoluto, gli
strinse affettuosamente la mano, e gli augurò un buon
viaggio.
</p>

<p>
Deciso di mettere in pratica i consigli del sig. de
Tréville, d'Artagnan s'incamminò verso la strada dei
Fossoyeurs, affine di vegliare ai preparativi del suo viaggio.
Avvicinandosi al n. 11, riconobbe il sig. Bonacieux
in abito da mattina, in piedi sul limitare della sua porta.
Tutto ciò che gli aveva detto il giorno innanzi Planchet
sul carattere sinistro del ospite, ritornò allora al pensiero
di d'Artagnan, che lo guardò più attentamente
che aveva fatto fino allora. Infatti, oltre quel pallore
giallastro e malaticcio, che indica l'infiltrazione della
bile nel sangue, e che d'altronde poteva essere solamente
accidentale, d'Artagnan rimarcò qualche cosa di perfida
ribalderia nell'attitudine delle rughe del suo viso.
Un birbante non ride nello stesso modo che un galantuomo,
un ipocrita non piange nello stesso modo che
un uomo di buona fede. Ogni falsità è una maschera,
e per quanto questa maschera sia ben fatta, si giunge
sempre, con un poco d'attenzione, a distinguerla da un
vero viso.
</p>

<p>
Sembrò adunque a d'Artagnan che il signor Bonacieux
portasse una maschera, e che di più questa maschera
fosse delle più disaggradevoli a vedersi.
</p>

<p>
Egli stava adunque, vinto dalla sua riputazione per
questo uomo, per passare davanti a lui senza parlargli,
quando come aveva fatto il giorno innanzi, il sig. Bonacieux
lo interpellò.
</p>

<p>
— Ebbene, giovinotto, gli disse, mi sembra che noi
facciamo delle grasse nottate? sette ore del mattino, peste!
Sembra che voi rivoltiate tutte le abitudini comuni,
mentre rientrate all'ora che gli altri sortono.
</p>

<p>
<span class="pagenum" id="Page_105">[105]</span>
</p>

<p>
— Non vi si potrà fare lo stesso rimprovero, mastro
Bonacieux, disse il giovine, che voi siete il modello
delle persone regolate. È vero che quando si possiede
una giovane e bella sposa non si ha bisogno di correr
dietro alla fortuna: è la fortuna che viene a trovare, non
è vero sig. Bonacieux?
</p>

<p>
Bonacieux divenne pallido come un cadavere, facendo
uno sconcio sorriso.
</p>

<p>
— Ah! ah! disse Bonacieux, voi siete uno scherzoso
compagno. Ma dove diavolo siete stato a correre questa
notte, mio giovane padrone? sembra che non faccia
buono nelle strade traverse.
</p>

<p>
D'Artagnan abbassò i suoi occhi verso gli stivali tutti
ricoperti di fango; ma con lo stesso movimento portò
i suoi sguardi sulle scarpe e sulle calze del merciaio:
si sarebbe detto che le avesse immerse nello stesso fango,
gli uni e le altre erano macchiate di lordure assolutamente
eguali.
</p>

<p>
Allora un'idea subitanea traversò lo spirito di d'Artagnan.
Quel piccolo uomo grosso, corto, grigiastro, quella
specie di lacchè, vestito con abito scuro, trattato senza
riguardi dagli uomini d'arme che componevano la
scorta, era lo stesso Bonacieux. Il marito aveva presieduto
al rapimento di sua moglie.
</p>

<p>
Venne allora a d'Artagnan una volontà terribile di
saltare alla gola del merciaio, e di strangolarlo; ma noi
lo abbiamo detto, egli era un giovane molto prudente,
e perciò si contenne. Però la rivoluzione che si era fatta
nel suo viso, era stata così visibile, che Bonacieux ne
fu spaventato, e tentò di dare addietro un passo; ma
egli trovavasi precisamente davanti al battente della
porta, che era chiusa, e l'ostacolo materiale che incontrò
lo sforzò di trattenersi allo stesso posto.
</p>

<p>
— Ma, voi che scherzate, mio bravo uomo, disse
d'Artagnan, mi sembra, che se i miei stivali hanno bisogno
della spugna, le vostre calze e le vostre scarpe abbiano
<span class="pagenum" id="Page_106">[106]</span>
bisogno della spazzola. Forse che, dal vostro canto,
voi pure avete avuto bisogno di correre la campagna,
mastro Bonacieux? Ah! diavolo! non sarebbe perdonabile
ad un uomo della vostra età, e che, di più, ha
una bella moglie come la vostra.
</p>

<p>
— Oh! mio Dio, no, disse Bonacieux, ma ieri sono stato
a Saint-Mandè per prendere delle informazioni sopra
di una serva, di cui non posso assolutamente fare a meno,
e siccome le strade erano cattive, mi sono imbrattato
con questo fango, che non ho ancora avuto il tempo
di fare scomparire.
</p>

<p>
Il luogo che indicava Bonacieux, come quello che era
stato la meta della sua corsa, fu una nuova prova in
appoggio dei sospetti che aveva concepiti d'Artagnan.
Bonacieux aveva detto Saint-Mandè, perchè Saint-Mandè
è il punto assolutamente opposto a Saint-Cloud.
</p>

<p>
Questa probabilità gli fu una prima consolazione. Se
Bonacieux sapeva ove era sua moglie, si potrebbe sempre,
impiegando mezzi estremi, costringere il merciaio
a schiudere i denti ed a lasciare sfuggire il segreto.
Si trattava soltanto di cambiare questa probabilità in
certezza.
</p>

<p>
— Perdono, mio caro Bonacieux, se io tratto con voi
senza complimenti, ma niente mi altera tanto, quanto
il non aver dormito; io ho una sete rabbiosa; permettetemi
adunque di prendere un bicchier d'acqua in casa
vostra; voi lo sapete, ciò non si nega ad un vicino.
</p>

<p>
E senza aspettare il permesso del suo ospite, d'Artagnan
entrò prestamente in casa, e gettò un rapido colpo
d'occhio sul letto. Il letto non era stato guastato.
Bonacieux non era andato a riposare. Era dunque soltanto
un'ora o due che era entrato; aveva accompagnato
sua moglie fino al luogo ove era stata condotta, o
per lo meno fino al primo cambio di cavalli.
</p>

<p>
— Grazie, mastro Bonacieux, disse d'Artagnan vuotando
<span class="pagenum" id="Page_107">[107]</span>
il suo bicchiere, ecco tutto ciò che io voleva da
voi; ora rientro nelle mie camere, vado a farmi spazzolare
gli stivali da Planchet, e quando avrà finito, ve
lo manderò, se volete, per spazzolare le vostre scarpe.
</p>

<p>
Egli lasciò il merciaio sbalordito da questo singolare
addio, e si domandò, se erasi infilzato da se stesso.
</p>

<p>
Sull'alto della scala, trovò Planchet tutto spaventato.
</p>

<p>
— Ah! signore, gridò il lacchè, subito che scorse il
suo padrone, eccone un'altra, e mi rincresceva che tardaste
a rientrare!
</p>

<p>
— Che c'è dunque? domandò d'Artagnan.
</p>

<p>
— Oh! io ve la lascio indovinare in cento, ve la lascio
in mille a indovinare la visita che ho ricevuto nella vostra
assenza.
</p>

<p>
— E quando?
</p>

<p>
— Sarà una mezz'ora, mentre voi eravate dal sig. de
Tréville.
</p>

<p>
— E chi è venuto adunque? sentiamo, parlate.
</p>

<p>
— Il sig. de Cavois.
</p>

<p>
— Il sig. de Cavois.
</p>

<p>
— In persona.
</p>

<p>
— Il capitano delle guardie di Sua Eccellenza?
</p>

<p>
— Lui stesso.
</p>

<p>
— Egli veniva ad arrestarmi!
</p>

<p>
— Io ne ho dubitato, signore, e ciò malgrado la sua
aria lusinghiera.
</p>

<p>
— Aveva l'aria lusinghiera, dici tu?
</p>

<p>
— Vale a dire, egli era tutto miele signore.
</p>

<p>
— Davvero?
</p>

<p>
— Egli veniva, a quando disse, per parte di sua Eccellenza,
che vi vuol molto bene, per pregarvi di seguirlo
al Palazzo Reale.
</p>

<p>
— E tu gli hai risposto?
</p>

<p>
— Che la cosa era impossibile, attesochè voi eravate
fuori di casa, come poteva verificare.
</p>

<p>
— Allora che cosa ha detto?
</p>

<p>
— Che voi non manchiate nella giornata di passare
<span class="pagenum" id="Page_108">[108]</span>
da lui; quindi ha soggiunto a bassa voce: «Dì al tuo
padrone che Sua Eccellenza è disposto benissimo in di
lui favore, che la sua fortuna forse dipende da questa
visita.»
</p>

<p>
— Il laccio è teso con poca furberia per parte del ministro,
riprese sorridendo il giovane.
</p>

<p>
— Io pure ho veduto il laccio, ed ho risposto, che voi
ne sareste disperato al vostro ritorno.
</p>

<p>
« — E dove è andato? chiese il signor de Cavois.
</p>

<p>
« — A Troyes nella Champagne, ho risposto.
</p>

<p>
« — E quando è partito?
</p>

<p>
« — Ieri sera.
</p>

<p>
— Planchet, amico mio, interruppe d'Artagnan tu sei
veramente un uomo prezioso.
</p>

<p>
— Voi capirete, signore, io ho pensato che sareste
sempre in tempo di smentirmi, se voi desiderate vedere
il sig. de Cavois, dicendo che non eravate partito;
in questo caso sarei io che avrei detta la bugia, e siccome
io non sono un gentiluomo, così posso mentire.
</p>

<p>
— Assicurati, Planchet, tu conserverai la tua riputazione
di uomo veridico; fra un quarto d'ora noi partiremo.
</p>

<p>
— Questo era il consiglio che voleva dare al signore;
senza esser troppo curioso, posso io sapere dove andremo?
</p>

<p>
— Perdinci! dalla parte opposta a quella verso la quale
tu hai detto che io sono andato. D'altronde, non hai
tu pure gran fretta di avere notizie di Grimaud, di
Mousqueton e di Bazin, come ho io di sapere ciò che
sia avvenuto di Athos, Porthos e Aramis?
</p>

<p>
— Sì, certamente, signore, ed io partirò quando vorrete:
l'aria di provincia sarà migliore per noi, a quanto
credo, in questo momento, di quello che l'aria di
Parigi. Così dunque
</p>

<p>
— Così dunque, fa il nostro fagotto, Planchet, e partiamo;
io me ne vado avanti colle mani in saccoccia,
<span class="pagenum" id="Page_109">[109]</span>
perchè nessuno dubiti di niente, tu mi raggiungerai
alla caserma delle guardie. A proposito Planchet io credo
che tu abbia ragione sul conto del nostro padrone
di casa, e che egli sia decisamente una terribile canaglia.
</p>

<p>
— Ah! credetemi, signore, quando vi dico qualche cosa,
io sono fisonomista: andiamo!
</p>

<p>
D'Artagnan discese pel primo nel modo che era stato
convenuto; quindi, per non avere niente a rimproverarsi,
si diresse una seconda volta verso l'abitazione
dei suoi tre amici: non si era ricevuta alcuna notizia di
loro; soltanto era giunta per Aramis una lettera tutta
profumata con una soprascritta di un carattere molto
elegante. D'Artagnan se ne incaricò. Dieci minuti dopo,
Planchet lo raggiunse nelle scuderie della caserma delle
guardie. D'Artagnan per non perder tempo, aveva già
da se stesso insellato il suo cavallo.
</p>

<p>
— Sta bene, disse egli a Planchet, quando questi ebbe
allacciata la valigia; ora in sella gli altri tre cavalli
e partiamo.
</p>

<p>
— Credete voi che anderemo più presto con due cavalli
per ciascuno? domandò Planchet con la sua aria
furbesca.
</p>

<p>
— No, signor cattivo scherzatore, rispose d'Artagnan,
ma coi nostri quattro cavalli potremo riconoscere i nostri
tre amici, se tutta volta li troveremo vivi.
</p>

<p>
— Cosa che sarà una gran combinazione, rispose Planchet;
ma finalmente non bisogna disperare della misericordia
di Dio.
</p>

<p>
— Amen, disse d'Artagnan saltando sul suo cavallo.
</p>

<p>
Ed entrambi sortirono dalla caserma delle guardie,
allontanandosi ciascuno da una parte opposta della strada; l'uno
dovea sortire da Parigi per la barriera della
Villette, e l'altro dalla barriera Montemartre, per ricongiungersi
al di la di S. Dionigi: manovra strategica,
che, essendo stata eseguita con una eguale puntualità,
<span class="pagenum" id="Page_110">[110]</span>
fu coronata dai più felici resultati. D'Artagnan e Planchet
entrarono dunque assieme a Perrefitte.
</p>

<p>
Planchet era più coraggioso, bisogna dirlo, il giorno
che la notte.
</p>

<p>
Però la sua prudenza naturale non lo abbandonava
un solo istante, egli non aveva dimenticato tutti gli
incidenti del primo viaggio, e riteneva per nemici tutti
quelli che incontrava sulla strada. Ne risultava che egli
aveva continuamente il cappello alla mano, cosa che
gli procurava delle severe riprensioni per parte di d'Artagnan,
il quale temeva che, mercè quest'eccesso di gentilezza,
non fosse stimato il servitore di un uomo da
poco.
</p>

<p>
Però, sia che effettivamente quelli che passavano,
fossero tocchi dall'urbanità di Planchet, sia che questa
volta non fosse stato appostato nessuno sulla strada, i
nostri due viaggiatori giunsero a Chantilly senza alcun
accidente, e discesero all'albergo del gran San Martino,
quello stesso nel quale si erano fermati nel loro primo
viaggio.
</p>

<p>
L'oste vedendo un giovane seguito da un lacchè con
due cavalli a mano, si avanzò rispettosamente sulla porta
dell'albergo. Ora siccome aveva già fatto undici leghe,
d'Artagnan giudicò a proposito di fermarsi, fosse
o non fosse Porthos nell'albergo. Quindi fors'anche non
era prudente informarsi di primo tratto su ciò che era
avvenuto del moschettiere. Ne risultò da queste riflessioni,
che d'Artagnan senza domandare notizie di chicchessia,
discese; raccomandò i suoi cavalli al suo lacchè;
entrò in una piccola camera destinata a ricever quelli
che desideravano restar soli, e domandò all'oste una
bottiglia del miglior vino, ed una colezione la più buona
che fosse possibile, domanda, che corroborò ancora
la buona opinione che l'albergatore aveva fatta del giovane
viaggiatore a prima vista.
</p>

<p>
In tal guisa, d'Artagnan, fu servito con una celerità
<span class="pagenum" id="Page_111">[111]</span>
miracolosa. Il reggimento delle guardie si reclutava fra
i primi gentiluomini del regno, e d'Artagnan, seguìto
da un lacchè e viaggiando con quattro cavalli magnifici,
non poteva, ad onta della semplicità del suo uniforme, fare
a meno di ridestare sensazione. L'oste volle
servirlo da se; vedendo la qual cosa, d'Artagnan fece
portare due bicchieri, e intavolò la seguente conversazione:
</p>

<p>
— In fede mia, mio caro albergatore, disse d'Artagnan
riempiendo i due bicchieri, io vi ho domandato
del vostro miglior vino, e se voi mi avete ingannato, sarete
punito dal vostro stesso peccato, attesocchè, siccome
io detesto di bere solo, voi dovrete bere con me.
Prendete dunque questo bicchiere, e beviamo. Alla salute
di chi beveremo noi, senza ferire alcuna suscettibilità?
Beviamo alla prosperità del vostro stabilimento.
</p>

<p>
— Vostra signoria mi fa onore, disse l'oste, ed io la
ringrazio sinceramente del suo buon augurio.
</p>

<p>
— Ma non v'ingannate, disse d'Artagnan vi è forse
più egoismo di quello che non credete nel mio brindisi;
non sono che gli stabilimenti che prosperano quelli
in cui si è ricevuti bene, negli stabilimenti che pericolano,
tutto va allo sbaraglio, e il viaggiatore è vittima
degli imbarazzi del suo albergatore; ora, io che viaggio
molto, e particolarmente su questa strada, vorrei
vedere tutti gli albergatori far fortuna.
</p>

<p>
— Infatti, disse l'oste, non mi sembra che questa sia
la prima volta che ho l'onore di vedere il signore.
</p>

<p>
— Bah! io sono passato almeno dieci volte, almeno
tre o quattro mi sono fermato qui da voi. Anzi io vi
era ancora circa dodici giorni sono, e serviva di guida
a dei miei amici, a dei moschettieri, a tal segno che
un di essi ha avuta una disputa con uno straniero, con
uno sconosciuto che gli ha mosso non so qual contesa.
</p>

<p>
— Ah! sì è vero! disse l'oste, e me lo ricordo perfettamente.
<span class="pagenum" id="Page_112">[112]</span>
Non è il signor Porthos quello di cui vuol parlarmi
Vostra signoria?
</p>

<p>
— Questo è precisamente il nome del mio compagno
di viaggio. Mio Dio! mio caro oste, ditemi, gli accadde
forse qualche disgrazia?
</p>

<p>
— Ma Vostra Signoria dovè aver rimarcato che egli
non ha potuto continuare il viaggio.
</p>

<p>
— Infatti, ci aveva promesso di raggiungerci, e noi
non lo abbiamo più veduto.
</p>

<p>
— Ci ha fatto l'onore di restar qui.
</p>

<p>
— Come vi ha fatto l'onore di restar qui?
</p>

<p>
— Sì, signore, in questo albergo; anzi noi siamo inquieti.
</p>

<p>
— E di che?
</p>

<p>
— Di certe spese che ha fatte.
</p>

<p>
— Ebbene! ma le spese che ha fatte le pagherà.
</p>

<p>
— Ah! signore, voi mi mettete davvero del balsamo
nel sangue. Noi abbiamo fatto delle grandissime e forti
anticipazioni, ed anche questa mattina il chirurgo ci
dichiarava che se il signor Porthos non lo pagava, si
sarebbe rivoltato contro di me, attesochè sono stato io
che l'ho mandato a chiamare.
</p>

<p>
— Ma Porthos è dunque ferito?
</p>

<p>
— Non saprei dirvelo, signore.
</p>

<p>
— Come, non sapreste dirmelo? voi però dovreste
esser informato meglio di qualunque altro.
</p>

<p>
— Sì, ma nel nostro stato noi non diciamo tutto quello
che sappiamo, signore, soprattutto quando siamo
stati avvisati che le nostre orecchie risponderanno
della nostra lingua.
</p>

<p>
— Ebbene! posso io vedere Porthos?
</p>

<p>
— Certamente, signore. Salite la scala, montate al
primo piano, battete al n. 1, e avvisatelo soltanto che
siete voi.
</p>

<p>
— Come, che lo prevengo che sono io?
</p>

<p>
— Sì, perchè vi potrebbe accadere qualche disgrazia.
</p>

<p>
<span class="pagenum" id="Page_113">[113]</span>
</p>

<p>
— E che disgrazia volete che mi accada?
</p>

<p>
— Il signor Porthos potrebbe prendervi per qualcuno
della casa, e, in un movimento di collera, trapassarvi
il corpo colla spada, o bruciarvi le cervella.
</p>

<p>
— Che cosa dunque gli avete fatto?
</p>

<p>
— Noi abbiamo chiesto del danaro.
</p>

<p>
— Ah! diavolo! capisco che questa è una domanda
che Porthos, riceve sempre male quando non ha fondi,
ma io so che deve averne.
</p>

<p>
— Questo è quanto abbiamo pensato noi pure, signore:
e siccome l'albergo è ben regolato, e noi facciamo
i nostri conti una volta la settimana, in capo ad otto
giorni gli abbiamo presentato il suo conto, ma parve
che scegliessimo un cattivo momento, poichè alla prima
parola che abbiamo pronunciata sulla cosa, ci ha
inviati a tutti i diavoli; è però vero che il giorno innanzi
aveva giuocato.
</p>

<p>
— Come, egli aveva giuocato il giorno innanzi? e con
chi?
</p>

<p>
— Oh! mio Dio! chi lo sa? con un signore ch'era qui
di passaggio, e al quale aveva fatto proporre una partita.
</p>

<p>
— E così, il disgraziato avrò certamente perduto
tutto.
</p>

<p>
— Perfino il suo cavallo, signore; perchè quando il
forestiere è stato per partire, ci siamo accorti che il
suo lacchè insellava il cavallo del sig. Porthos. Allora
gli abbiamo fatto rispondere che eravamo facchini a
dubitare della parola di un gentiluomo, che avendo
egli detto che quel cavallo era suo, bisognava bene che
fosse suo.
</p>

<p>
— Io lo riconosco bene da ciò, mormorò d'Artagnan.
</p>

<p>
— Allora, continuò l'oste, gli feci dire che dal momento
che sembravamo destinati a non intenderci sull'argomento
dei pagamenti, sperava che avrebbe almeno
avuto la bontà di accordare l'onore della sua pratica al
<span class="pagenum" id="Page_114">[114]</span>
mio confratello, il padrone dell'Aquila d'Oro; ma il signor
Porthos mi rispose che il mio albergo essendo il
migliore, desiderava restarvi. Questa risposta era troppo
lusinghiera perchè io insistessi sulla sua partenza.
Mi limitai dunque a pregarlo di lasciarmi libera la sua
camera, che è la migliore del mio albergo, e che si contentasse
di un piccolo e bel gabinetto al terzo piano. Ma
a questo il signor Porthos rispose che siccome egli
aspettava da un momento all'altro la sua amica, che era
una delle più grandi dame della Corte, io doveva capire
che la camera che mi faceva l'onore di abitare presso
di me, era ancora al di sotto del mediocre per una
simile signora. Però mentre riconosceva la verità di
quanto egli diceva, io mi credei in dovere d'insistere;
ma, senza neppure darsi la pena d'entrare in discussioni
meco, prese una pistola, la mise sul suo tavolino da
notte, e dichiarò che alla prima parola che io gli avessi
detto di uno sgombero qualunque, all'interno o all'esterno,
egli brucerebbe le cervella di quello che fosse
così imprudente per mischiarsi in una cosa che non riguardava
che lui solo. Così, da quel tempo, signore,
nessuno ha messo più piede nella sua camera fuori del
suo domestico.
</p>

<p>
— Mousqueton è dunque qui?
</p>

<p>
— Sì, signore, cinque giorni dopo la sua partenza
egli è ritornato di molto cattivo umore per parte sua;
sembrava che egli pure avesse sofferto dei dispiaceri
nel suo viaggio. Disgraziatamente esso si regge più in
piedi del suo padrone; ciò che fa pel suo padrone, costui
mette tutto sottosopra, attesochè, siccome pensa
che gli potrebbe venir negato quanto domanda, prende
da per se tutto ciò di cui ha bisogno senza domandarlo.
</p>

<p>
— Il fatto è, rispose d'Artagnan, che ho sempre rimarcato
in Mousqueton un'affezione ed una intelligenza
straordinaria.
</p>

<p>
— Ciò è possibile, signore; ma supponete che mi accada
soltanto quattro volte all'anno di abbattermi in
<span class="pagenum" id="Page_115">[115]</span>
una simile affezione e intelligenza, ed io sono un uomo
rovinato!
</p>

<p>
— No, perchè Porthos vi pagherà.
</p>

<p>
— Hum! fece l'oste con un tuono di dubbio.
</p>

<p>
— Egli è il favorito di una grandissima dama, che
non lo lascerà nell'imbarazzo per una miseria come
quella che vi deve.
</p>

<p>
— Se io osassi di dire ciò che ne penso su questo argomento...
</p>

<p>
— E che cosa ne pensate voi?
</p>

<p>
— Io dirò di più, ciò che ne so.
</p>

<p>
— Ciò che voi sapete?
</p>

<p>
— È anzi ciò di cui sono sicuro.
</p>

<p>
— E di che cosa siete sicuro, vediamo?
</p>

<p>
— Direi che conosco questa gran dama.
</p>

<p>
— Voi?
</p>

<p>
— Sì, io.
</p>

<p>
— E come la conoscete voi?
</p>

<p>
— Oh! signore, se credessi di potermi fidare della
vostra discretezza.
</p>

<p>
— Parlate, e, fede di gentiluomo, non avrete a pentirvi
della vostra confidenza.
</p>

<p>
— Ebbene, signore, voi capirete, l'inquietudine fa fare
molte cose.
</p>

<p>
— E che cosa avete fatto?
</p>

<p>
— Oh! niente d'altronde che non stia nei diritti di
un creditore.
</p>

<p>
— Ma in fine.
</p>

<p>
— Il signor Porthos ci ha rimesso un biglietto per
questa duchessa, raccomandandoci di gettarlo alla posta.
Il suo domestico non era ancor giunto. Siccome
egli non poteva lasciare la sua camera, bisognava bene
che ci incaricasse delle sue commissioni.
</p>

<p>
— In seguito?
</p>

<p>
— Invece di mettere la lettera alla posta, cosa che non
è mai sicura, abbiamo approfittato dell'occasione di uno
<span class="pagenum" id="Page_116">[116]</span>
dei nostri servitori che andava a Parigi, e gli abbiamo
raccomandato di rimetterla nelle proprie mani della duchessa.
Questo era un adempiere le intenzioni del signor
Porthos, che ci aveva tanto raccomandato caldamente
questa lettera, non è vero?
</p>

<p>
— All'incirca.
</p>

<p>
— Ebbene! signore sapete voi che cosa è questa gran
dama?
</p>

<p>
— No, ne ho inteso parlare da Porthos, e niente
altro.
</p>

<p>
— Sapete voi che cosa è questa pretesa duchessa?
</p>

<p>
— Ve lo ripeto, io non la conosco.
</p>

<p>
— È una vecchia procuratrice del Chàtelet, signore,
chiamata la signora Coquenard, la quale ha almeno cinquant'anni,
o si dà ancora delle pretese di gelosia. Ciò
mi è sembrato tanto singolare, una duchessa che abita
nella strada degli Orsi!
</p>

<p>
— E come sapete questo?
</p>

<p>
— Perchè ella è montata io una gran collera ricevendo
la lettera, dicendo che il signor Porthos era molto
volubile, e che era certamente per un qualche affare di
donna che aveva ricevuto questo colpo di spada.
</p>

<p>
— Ma dunque, egli è stato ferito.
</p>

<p>
— Oh! mio Dio! io l'ho detto!
</p>

<p>
— Voi avete detto che Porthos ha ricevuto un colpo
di spada.
</p>

<p>
— Si, ma egli mi aveva fortemente proibito di dirlo!
</p>

<p>
— E perchè?
</p>

<p>
— Diamine! signore, perchè si era vantato di perforare
quello straniero con cui lo avevate lasciato in disputa,
e questo straniero all'incontro, ad onta di tutte
le sue rodomontate, l'ha steso sul suolo. Ora siccome il
signor Porthos è un uomo molto glorioso, eccetto
verso la sua duchessa, che aveva creduto di interessarla
facendole il racconto della sua avventura, non vuol
confessare ad alcuno di aver ricevuto un colpo di
spada.
</p>

<p>
<span class="pagenum" id="Page_117">[117]</span>
</p>

<p>
— Per tal modo, è dunque un colpo dì spada che lo
trattiene in letto?
</p>

<p>
— È un colpo da maestro ancora, ve lo assicuro. Bisogna
dire che il vostro amico abbia l'anima invecchiata
in corpo.
</p>

<p>
— Voi dunque eravate presente.
</p>

<p>
— Signore, io li aveva seguiti per curiosità, di modo
che ho veduto il combattimento senza che i combattenti
abbiano veduto me.
</p>

<p>
— E come è andata dunque?
</p>

<p>
— Oh! l'affare non è stato lungo, ve lo garantisco. Si
sono messi in guardia, lo straniero ha fatto una finta
ed è andato a fondo, e tutto ciò con tale rapidità, che
quando il signor Porthos è corso alla parata, aveva già
tre pollici di ferro nel petto. Egli è caduto indietro. Lo
straniero gli ha messo la punta della spada alla gola,
ed il signor Porthos, vedendosi alla discrezione del suo
avversario, si è confessato vinto. Dietro a ciò lo straniero
gli ha chiesto il suo nome, e sentendo che si chiamava
Porthos e non d'Artagnan, gli ha offerto il suo
braccio, lo ha ricondotto all'albergo, è montato a cavallo
ed è scomparso.
</p>

<p>
— Così, era il signor d'Artagnan che voleva questo
straniero?
</p>

<p>
— Sembra di sì.
</p>

<p>
— E sapete voi che cosa ne sia avvenuto?
</p>

<p>
— No, io non l'aveva mai veduto prima di quel momento,
e non lo abbiamo riveduto dipoi.
</p>

<p>
— Benissimo, io so quanto voleva sapere. Ora voi
dite che la camera di Porthos è al primo piano, numero
1?
</p>

<p>
— Sì, signore, la più bella dell'albergo; una camera
che avrei già avuto l'occasione d'affittare dieci volte.
</p>

<p>
— Bah! tranquillizzatevi, disse d'Artagnan ridendo;
Porthos vi pagherà col danaro della duchessa Coquenard.
</p>

<p>
<span class="pagenum" id="Page_118">[118]</span>
</p>

<p>
— Oh! signore, procuratrice o duchessa, se ella rallentasse
i cordoni della sua borsa, non sarebbe niente:
ma ella ha positivamente risposto ch'era stanca delle
esigenze e delle infedeltà del sig. Porthos, e che non
avrebbe mandato un soldo.
</p>

<p>
— E avete voi data questa risposta al vostro ospite?
</p>

<p>
— Oh! signore, noi ce ne siamo ben guardati; egli
avrebbe veduto in qual modo abbiamo adempito la sua
commissione.
</p>

<p>
— Tanto che egli aspetta sempre il danaro?
</p>

<p>
— Oh! mio Dio! sì. Jeri pure ha scritto; ma questa
volta fu il suo domestico che mise la lettera di lui alla
posta.
</p>

<p>
— E voi dite, che la signora è vecchia e brutta?
</p>

<p>
— Cinquant'anni almeno, signore, e niente affatto
bella, a quanto assicura Pataud.
</p>

<p>
— In questo caso siate tranquilli, che si lascerà intenerire;
d'altronde Porthos non dovrà darvi gran cosa.
</p>

<p>
— Come non dovrà darmi gran cosa! una ventina di
doppie almeno, senza contare il medico. Oh! egli non
si priva di niente, sì vede che è abituato a viver bene.
</p>

<p>
— Ebbene! se la sua amica lo abbandona, egli ritroverà
degli amici, io ve ne garantisco. Così, mio caro
albergatore, continuate ad avere per lui tutti i riguardi
che esige il suo stato.
</p>

<p>
— Il signore mi ha promesso di non dire una parola
sulla ferita?
</p>

<p>
— Questa è cosa convenuta, avete, la mia parola.
</p>

<p>
— Oh! egli mi ucciderebbe certamente!
</p>

<p>
— Non abbiate paura, egli non è tanto diavolo quanto
sembra.
</p>

<p>
E dicendo queste parole, d'Artagnan salì la scala, lasciando
il suo oste un poco più tranquillizzato sul conto
delle due cose alle quali sembrava essere molto attaccato:
il suo credito e la sua vita.
</p>

<p>
In capo alla scala sulla porta la più apparente del corridoio,
<span class="pagenum" id="Page_119">[119]</span>
era dipinto coll'inchiostro nero un gigantesco
n. 1; d'Artagnan battè un colpo, e sull'invito d'innoltrarsi
che gli venne dall'interno, entrò.
</p>

<p>
Porthos era a letto, e giuocava una partita ai dadi
con Mousqueton, onde esercitare la mano nel mentre
che uno spiedo carico di pernici girava davanti al fuoco, e
a ciascun angolo di questo cammino, su due treppiedi,
due cassarole da cui esalava un odore di fricassea
di conigli e di pesce alla marinara che consolava
l'odorato. Inoltre l'alto di un <i>secreter</i>, e il marmo di una
<i>consolle</i> erano ricoperti di bottiglie vuote.
</p>

<p>
Alla vista del suo amico, Porthos gettò un grido di
gioia, e Mousqueton, alzandosi rispettosamente, gli cedè
il posto, e andò a dare un colpo d'occhio alle due casserole
di cui sembrava avere la particolare ispezione.
</p>

<p>
— Ah! perdinci! siete voi, disse Porthos a d'Artagnan
con una certa inquietudine, saprete forse ciò che mi è
accaduto?
</p>

<p>
— No.
</p>

<p>
— L'oste non vi ha detto niente?
</p>

<p>
— Io ho chiesto la vostra camera, e vi sono salito direttamente.
</p>

<p>
Porthos sembrò respirare più liberamente.
</p>

<p>
— E che cosa dunque vi è accaduto, mio caro Porthos?
continuò d'Artagnan.
</p>

<p>
— Mi è accaduto, che andando a fondo sul mio avversario,
al quale aveva già allungato tre buoni colpi
di spada, e col quale voleva finirla con un quarto, il
mio piede si portò sopra una pietra, e mi sono stravolto
un ginocchio!
</p>

<p>
— Davvero!
</p>

<p>
— Sul mio onore. Fortunatamente per il marrano,
perchè io non lo avrei lasciato altro che morto sul terreno,
ve lo garantisco.
</p>

<p>
— E che cosa ne è avvenuto?
</p>

<p>
— Oh! non so niente; egli ne ha avuto abbastanza, ed
<span class="pagenum" id="Page_120">[120]</span>
è partito senza domandarmi il suo resto; ma a voi, mio
caro d'Artagnan, che cosa vi è accaduto?
</p>

<p>
— Dimodochè, continuò d'Artagnan, è questa stravoltura,
mio caro Porthos che vi trattiene in letto?
</p>

<p>
— Ah! mio Dio! sì ecco tutto; del resto, fra qualche
giorno io sarò in piedi.
</p>

<p>
— Ma, perchè non vi siete fatto trasportare a Parigi?
voi qui dovete annoiarvi crudelmente!
</p>

<p>
— Era la mia intenzione, mio caro amico, bisogna
che vi dica una cosa.
</p>

<p>
— Quale?
</p>

<p>
— È, che siccome io mi annoiava crudelmente, così
come voi dite, e che aveva in saccoccia le settantacinque
doppie che mi avevate distribuite, per distrarmi,
ho fatto salire da me un gentiluomo che era di passaggio,
e al quale ho proposto di fare una partita ai dadi.
Egli ha accettato; e, in fede mia, le mie settantacinque
doppie sono passate dalla mia saccoccia nella sua,
senza contare il mio cavallo, che egli ha portato via
per giunta del contratto. Ma voi, mio caro d'Artagnan?
</p>

<p>
— Che volete, mio caro Porthos, non si può essere
privilegiati in tutti i modi, disse d'Artagnan; voi sapete,
il proverbio «disgraziato al giuoco, fortunato in
amore» voi siete troppo felice in amore, perchè il giuoco
non si vendichi; ma che importano a voi i rovesci
della fortuna? non avete voi, furbo fortunato che siete,
non avete voi la vostra duchessa che non potrà fare a
meno di venire in vostro soccorso?
</p>

<p>
— Ebbene? vedete mio caro d'Artagnan, come mi
opprimono le disgrazie, rispose Porthos coll'aria la più
disinvolta; io le ho scritto d'inviarmi una cinquantina
di luigi, di cui aveva assolutamente bisogno, vista la
posizione in cui mi trovava...
</p>

<p>
— Ebbene?
</p>

<p>
— Ebbene! bisogna che ella sia nei suoi feudi, poichè
non mi ha risposto!
</p>

<p>
<span class="pagenum" id="Page_121">[121]</span>
</p>

<p>
— Davvero?
</p>

<p>
— No. Anzi ieri le ho rinviato una seconda lettera
più pressante ancora della prima!.. Ma eccovi, mio carissimo,
parliamo di voi. Io cominciava, ve lo confesso,
ad essere in una certa inquietudine sul conto vostro.
</p>

<p>
— Ma il vostro albergatore si conduce bene con voi,
a quanto sembra, mio caro Porthos, disse d'Artagnan,
mostrando al malato le casserole, il secreter ed il comodino
pieni di bottiglie vuote.
</p>

<p>
— Così, rispose Porthos, sono già tre o quattro giorni
che l'impertinente mi ha mostrato il suo conto, e
che io misi alla porta il suo conto e lui; dimodochè io
sono qui a guisa di vincitore, in forma di conquistatore.
Per cui, voi lo vedete, temendo sempre di essere
forzato nella posizione, mi sono armato fino ai denti.
</p>

<p>
— Però, disse ridendo d'Artagnan mi sembra che di
tempo in tempo voi facciate delle sortite.
</p>

<p>
E gli mostrava col dito le bottiglie e le casserole.
</p>

<p>
— Non sono io, disgraziatamente, disse Porthos. Questa
miserabile stravoltura mi obbliga al letto; ma Mousqueton
batte la campagna e mi riporta i viveri. Mousqueton,
amico mio, continuò Porthos, voi vedete che
giungono dei rinforzi; ci abbisognerà un supplemento
alle vettovaglie.
</p>

<p>
— Mousqueton, disse d'Artagnan, bisognerà che voi
mi facciate un servizio.
</p>

<p>
— Quale? signore.
</p>

<p>
— Quello di dare la vostra ricetta a Planchet: io pure
potrei trovarmi assediato, e non sarei malcontento
che egli mi facesse godere degli stessi vantaggi di cui
voi gratificate il vostro padrone.
</p>

<p>
— Eh! mio Dio, signore, disse Mousqueton con aria
modesta, non vi è niente di più facile. Si tratta soltanto
di esser destro, ecco tutto. Io sono stato allevato
alla campagna, e mio padre, nei momenti perduti, era
un poco cacciatore di contrabbando.
</p>

<p>
<span class="pagenum" id="Page_122">[122]</span>
</p>

<p>
— E il resto del tempo che cosa faceva?
</p>

<p>
— Signore, egli praticava un'industria che io ho sempre
trovata avvantaggiosa.
</p>

<p>
— E quale?
</p>

<p>
— Siccome allora eravamo al tempo delle guerre dei
cattolici contro gli ugonotti, e che vedeva i cattolici
esterminare gli ugonotti, e gli ugonotti esterminare i
cattolici, il tutto in nome della religione, egli si era
formata una credenza mista, cosa che gli permetteva
di essere ora cattolico, ora protestante. Frattanto, egli
passeggiava abitualmente colla sua carabina sulla spalla, dietro
le siepi che orlano le strade, e quando vedeva
venire un cattolico solo, la religione protestante la
vinceva subito nel suo spirito, egli abbassava la sua
carabina nella direzione del viaggiatore; quindi, allorquando
egli era poco distante da lui, intavolava un dialogo
che ordinariamente finiva coll'abbandono che il
viaggiatore faceva della sua borsa per salvare la sua vita.
Va senza dirlo, che allorquando vedeva venire un
ugonotto, si sentiva prendere da un zelo cattolico così
ardente, che non capiva come un quarto d'ora prima
egli avesse potuto avere dei dubbi sulla nostra religione.
Poichè io, signori, sono cattolico; mio padre, fedele
ai suoi principii, aveva fatto mio fratello maggiore
ugonotto.
</p>

<p>
— E come ha finito questo degno galantuomo? domandò
d'Artagnan.
</p>

<p>
— Oh! nel modo il più disgraziato, signore; un giorno
egli si è ritrovato preso in una strada stretta fra un
ugonotto e un cattolico, coi quali aveva avuto che fare,
e che lo riconobbero tosto: dimodochè essi si riunirono
contro di lui e lo impiccarono ad un albero; quindi vennero
a vantarsi di quest'azione che avevano fatta nell'osteria
del primo villaggio, ove mio fratello ed io stavamo
a bere.
</p>

<p>
— E che faceste voi? disse d'Artagnan.
</p>

<p>
<span class="pagenum" id="Page_123">[123]</span>
</p>

<p>
— Noi li lasciammo dire, riprese Mousqueton, poi, siccome
quando sortirono dall'osteria presero ciascuno una
strada opposta, mio fratello si rimboscò sulla strada che
dovea percorrere il cattolico, ed io su quella del protestante.
Due ore dopo tutto era finito, noi avevamo loro
fatto a ciascuno il loro affare, ammirando in ciò la
providenza di nostro padre, che aveva presa la precauzione
di farci allevare in religione diversa.
</p>

<p>
— Infatti, come voi dite, Mousqueton, vostro padre
mi sembra essere stato un birbo molto intelligente. E
voi dite dunque che nei suoi momenti perduti egli andava
alla caccia di contrabbando.
</p>

<p>
— Sì, signore, fu lui che m'insegnò ad annodare un colletto,
e a situare una linea di fondo. Ne risulta che, allorquando
io ho veduto che il nostro impertinente oste ci
nudriva con delle grossolane vivande, buone soltanto
per dei carrettieri, e che non si confacevano a degli stomachi
deboli come i nostri, mi sono rimesso un poco al
mio antico mestiere. Passeggiando così per divertimento
nei boschi, ho tesi dei colletti nei passaggi, e, mentre
mi sono sdraiato sulle rive di un lago, ho gettato le
lenze nell'acqua. Dimodochè ora, grazie a Dio, non manchiamo,
come il signore se ne può assicurare, di pernici,
di conigli, di carpii, d'anguille e di tutti gli alimenti leggieri
e sani, convenienti a dei stomachi malati.
</p>

<p>
— Ma il vino? gli disse d'Artagnan; chi fornisce il vino?
è forse il vostro albergatore?
</p>

<p>
— Cioè, sì e no.
</p>

<p>
— In che modo, sì e no?
</p>

<p>
— Lo fornisce è vero; ma egli non sa di avere questo
onore.
</p>

<p>
— Spiegatevi, Mousqueton, la vostra conversazione
è piena di cose istruttive.
</p>

<p>
— Ecco signore, ii caso ha fatto che io incontrassi
nelle mie peregrinazioni uno Spagnuolo che aveva veduti
molti paesi, e fra gli altri il nuovo mondo.
</p>

<p>
<span class="pagenum" id="Page_124">[124]</span>
</p>

<p>
— Che cosa ci ha che fare il nuovo mondo con le
bottiglie che sono su questo segreter e su questo comodino?
</p>

<p>
— Pazienza, signore, ciascheduna cosa verrà a suo
tempo.
</p>

<p>
— È giusto, Mousqueton, io sono del vostro avviso,
e ascolto.
</p>

<p>
— Questo Spagnuolo avea al suo servizio un lacchè,
che lo aveva accompagnato in un suo viaggio al Messico.
Questo lacchè era mio compatriota, dimodochè noi
legammo amicizia tanto più rapidamente in quantochè
vi era molta analogia fra i nostri caratteri. Noi amavamo
entrambi particolarmente la caccia, dimodochè egli
mi raccontava in che maniera nelle pianure di Pampas,
gli indigeni del paese davano la caccia alle tigri ed
ai torretti con dei semplici nodi scorsoi, che gettavano
al collo di questi terribili animali. Sulle prime,
io non voleva credere che si potesse giungere a
questo grado di destrezza, di gettare a venti o trenta
passi l'estremità di una corda ove si vuole, ma dopo la
pruova, bisognò ben riconoscere la verità del racconto.
Il mio amico situava una bottiglia a trenta passi, e
a ciaschedun colpo egli prendeva il collo nel nodo scorsoio.
Io mi abbandonai a questo esercizio, e siccome la
natura mi ha dotato di certe facoltà, oggi io getto il
laccio tanto bene quanto un uomo del mondo nuovo.
Ebbene! capite voi ora? il nostro albergatore ha una
cantina molto ben guernita, ma non ne lascia mai la
chiave; questa cantina ha soltanto uno spiraglio, ora, da
questo spiraglio, io getto il laccio, e siccome so adesso
dov'è l'angolo buono, vi do la caccia. Ecco, signore, in
che modo il nuovo mondo si trova in rapporto con le
bottiglie che sono su questo marmo e sul secreter.
Ora, volete voi gustare il nostro vino? e senza prevenzione,
ci direte ciò che ne pensate.
</p>

<p>
— Grazie, amico mio, grazie; disgraziatamente ho
fatto colezione in questo momento.
</p>

<p>
<span class="pagenum" id="Page_125">[125]</span>
</p>

<p>
— Ebbene! disse Porthos, prepara la tavola, Mousqueton,
e mentre noi faremo colezione, d'Artagnan ci racconterà
ciò che gli è accaduto nei dieci giorni da che
ci siamo lasciati.
</p>

<p>
— Volentieri disse d'Artagnan.
</p>

<p>
Nel mentre che Porthos e Mousqueton facevano colezione
da convalescenti, con quella cordialità che riavvicina
gli uomini nelle disgrazie, d'Artagnan raccontò
in che modo Aramis ferito era stato obbligato di fermarsi
a Creve-Coeur, come aveva lasciato Athos battersi
in Amiens, fra le mani di quattro uomini che lo
accusarono essere un falso monetario, ed in che modo,
egli stesso, era stato obbligato di passare sul ventre del
conte de Wardes per giungere fino in Inghilterra.
</p>

<p>
Ma là si fermò la confidenza di d'Artagnan; egli annunziò
soltanto che al suo ritorno dalla Gran Brettagna
aveva condotto seco quattro magnifici cavalli, dei quali
uno era per lui, e un altro per ciascuno dei suoi compagni;
quindi terminò annunziando a Porthos che quello
che gli era destinato era già insellato nella scuderia
dell'albergatore.
</p>

<p>
In questo momento entrò Planchet: egli avvisava il
suo padrone che i cavalli erano sufficientemente riposati,
e che sarebbe stato possibile di andare a dormire a
Clermont.
</p>

<p>
Siccome d'Artagnan era quasi rassicurato su Porthos,
e che gli premeva di avere le notizie degli altri due
amici, stese la mano al malato, e lo prevenne che andava
a mettersi in viaggio per continuare le sue ricerche.
Del resto, siccome contava di ritornare per la stessa
strada, se, fra sette o otto giorni, Porthos era sempre
all'albergo del Gran S. Martino, lo riprenderebbe
passando.
</p>

<p>
Porthos rispose che secondo tutte le probabilità,
la sua stravoltura non gli avrebbe permesso di alzarsi
prima di quell'epoca. D'altronde gli abbisognava di restare
<span class="pagenum" id="Page_126">[126]</span>
a Chantilly, per aspettare aria risposta dalla sua
duchessa.
</p>

<p>
D'Artagnan gli augurò questa risposta pronta e buona,
e dopo aver raccomandato di nuovo Porthos a Mousqueton,
e pagata la sua spesa all'oste, si rimise in viaggio
con Planchet, di già sbarazzato di uno dei suoi cavalli
a mano.
</p>

<div class="chapter">
<h2 id="cap26">CAPITOLO XXVI.
<span class="smaller">LA TESI D'ARAMIS</span></h2>
</div>

<p>
D'Artagnan non aveva detto niente a Porthos, nè
della ferita, nè della procuratrice di lui; il nostro Bearnese
era un giovane saggio: per quanto fosse giovane, in
conseguenza aveva fatto sembiante di credere
a tutto ciò che gli aveva raccontato il glorioso moschettiere,
convinto che non vi poteva essere amicizia che
reggesse ad un segreto scoperto, particolarmente quando
questo segreto interessa l'orgoglio, poichè si ha
sempre una certa superiorità morale su quelli di cui si
conosce la vita; e d'Artagnan, nei suoi progetti d'intrighi
futuri, deciso come egli era di farsi dei tre suoi
compagni altrettanti istrumenti della sua fortuna, d'Artagnan
non era dispiacente di raccogliere nelle sue
mani le fila invisibili coll'aiuto delle quali contava di
guidarli.
</p>

<p>
Frattanto, lungo tutta la strada una profonda tristezza
gli stringeva il cuore; egli pensava a quella bella e
giovane signora Bonacieux che doveva dargli il premio
dal suo attaccamento. Ma affrettiamoci di dirlo, questa
tristezza meno veniva nel giovane dal dispiacere della
sua felicità perduta, che dal timore che provava che
potesse accadere qualche disgrazia a questa povera donna.
Per lui non vi era dubbio, ella era vittima di una
vendetta del ministro, e, come si sa, le vendette di Sua
<span class="pagenum" id="Page_127">[127]</span>
Eccellenza erano terribili. In che modo egli aveva ritrovato
mercè davanti agli occhi del ministro, era quello
che ignorava egli stesso, e senza dubbio quello che
gli avrebbe rivelato il sig. de Cavois, se il capitano delle
guardie lo avesse ritrovato in casa.
</p>

<p>
Niente fa tanto correre il tempo ed abbrevia la strada,
quanto un pensiero che assorbe in se stesso tutte le
facoltà dell'organizzazione di quello che pensa. L'esistenza
esterna rassomiglia allora ad un sonno di cui
questo pensiero è il sogno; per mezzo della sua influenza,
il tempo non ha più misura, lo spazio non ha più
distanza: si parte da un luogo e si arriva in un altro,
ecco tutto. Dell'intervallo percorso non rimane nulla
nella nostra memoria, se non che una vaga nebbia, nella
quale si presentano mille immagini confuse di alberi,
di montagne e di paesaggi. Fu in preda ad una simile
allucinazione che d'Artagnan percorse, col passo
che volle prendere il suo cavallo, le sei od otto leghe
che dividono Chantilly da Creve-Coeur, senza che, giungendo
in questo villaggio, si ricordasse di alcuna delle
cose che aveva incontrate sulla sua strada.
</p>

<p>
La memoria gli ritornò soltanto nel giunger là; egli
scosse la testa, riconobbe la bettola ove aveva lasciato
Aramis, e mettendo il suo cavallo al trotto si fermò davanti
alla porta.
</p>

<p>
Questa volta non fu un oste, ma un'ostessa che lo ricevette.
D'Artagnan era fisonomista; egli circondò con
un colpo d'occhio la grossa figura gioiosa della padrona
del luogo, sì che egli giudicò che non aveva bisogno
di dissimulare con essa, e che non vi era niente da
temere per parte di questa contenta fisonomia.
</p>

<p>
— Mia buona signora, le domandò d'Artagnan, potreste
voi dirmi ciocchè sia avvenuto di uno dei miei
amici che fummo costretti di lasciar qui, sarà una dozzina
di giorni?
</p>

<p>
— Un bel giovane di ventitre a ventiquattro anni,
dolce, amabile, ben fatto?
</p>

<p>
<span class="pagenum" id="Page_128">[128]</span>
</p>

<p>
— È lui.
</p>

<p>
— Di più, ferito in una spalla?
</p>

<p>
— Precisamente.
</p>

<p>
— Ebbene! signore, egli è sempre qui.
</p>

<p>
— Ah! perdinci! mia cara signora, disse d'Artagnan
mettendo piede a terra e gettando le redini del suo cavallo
sulle braccia di Planchet, voi mi rendete la vita;
dove è questo caro Aramis, che io lo abbracci? poichè,
lo confesso, ho fretta di rivederlo!
</p>

<p>
— Perdono, signore; ma io dubito che egli non possa
ricevervi in questo momento.
</p>

<p>
— E perchè? è forse con una donna?
</p>

<p>
— Dio buono! che cosa dite mai? il povero giovane!
no, signore, egli non è con una donna.
</p>

<p>
— E con chi è adunque?
</p>

<p>
— Col curato di Montdidier, e col direttore del collegio
d'Amiens.
</p>

<p>
— Mio Dio! gridò d'Artagnan, il povero giovane sta
dunque male?
</p>

<p>
— No, signore, al contrario; ma in seguito alla sua
malattia, si è ravveduto ed ha deciso di lasciare il mondo.
</p>

<p>
— È giusto, disse d'Artagnan, aveva dimenticato che
egli non è moschettiere che provvisoriamente.
</p>

<p>
— Il signore insiste sempre per rivederlo?
</p>

<p>
— Più che mai.
</p>

<p>
— Ebbene! il signore, non ha che a montare la scala
a destra nel cortile, salire al secondo piano e portarsi
al N. 5.
</p>

<p>
D'Artagnan si slanciò nella direzione indicata, trovò
una di quelle scale esterne, come in oggi ne abbiamo
qualcuna nei cortili delle vecchie osterie; ma non si
giungeva così facilmente vicino al futuro abbate. L'entrata
della camera d'Aramis era sorvegliata, nè più nè
meno dei giardini d'Armida; Bazin faceva sentinella nel
corridoio, e gli barricò il passaggio con tanta maggiore
intrepidezza, ove dopo molti anni di pruova, Bazin si
<span class="pagenum" id="Page_129">[129]</span>
vedeva alfine vicino, a giungere a quel resultato che
aveva sempre desiderato.
</p>

<p>
Infatti, il sogno del povero Bazin era sempre stato
quello di un uomo lontano dagli affari mondani, e aspettava
con impazienza il momento incessantemente traveduto
nell'avvenire, ove Aramis getterebbe finalmente
la casacca fra le ortiche per assumere un abito più sodo.
La rinnovata promessa fatta ciascun giorno dal giovane,
che in questo momento non poteva venir meno,
lo aveva soltanto ritenuto al servizio di un moschettiere,
servizio nel quale, diceva egli, non poteva fare a
meno di dannarsi l'anima sua.
</p>

<p>
Bazin era dunque al colmo della sua gioia. Secondo
tutte le probabilità, questa volta il suo padrone non si
disdirebbe. La riunione del dolor fisico al dolor morale,
avevano prodotto l'effetto da sì lungo tempo desiderato:
Aramis soffriva ad un tempo nel corpo e nello spirito,
aveva finalmente fermati sulla morale i suoi occhi
e i suoi pensieri, e aveva considerato come un doppio
avviso del cielo il doppio accidente che gli era accaduto,
vale a dire la sparizione istantanea della sua amica, e la
sua ferita sulla spalla.
</p>

<p>
Si capirà facilmente che niente poteva, nella disposizione
in cui si trovava, essere più disaggradevole a
Bazin, quanto l'arrivo di d'Artagnan, il quale poteva
gettare il suo padrone nei vortici delle idee mondane
in cui era stato per sì lungo tempo trascinato. Risolse
adunque di difendere coraggiosamente la porta; e siccome,
tradito dalla padrona dell'albergo, egli non poteva
dire che Aramis era assente, tentò di provare al
nuovo arrivato, che sarebbe il colmo dell'indiscretezza
il disturbare il suo padrone nella morale conferenza che
aveva intavolata fin dalla mattina, e che, al dire di Bazin, non
poteva esser terminata prima di sera.
</p>

<p>
Ma d'Artagnan non tenne alcun conto dell'eloquente
discorso di mastro Bazin: e siccome non si curava di
<span class="pagenum" id="Page_130">[130]</span>
ingolfarsi in una polemica col cameriere del suo amico,
lo allontanò semplicemente con una mano, e coll'altra
girò la maniglia della porta al N. 5.
</p>

<p>
La porta s'apri, e d'Artagnan entrò nella camera.
</p>

<p>
Aramis, in soprabito nero, colla testa accomodata
con una specie di berretto rotondo, era assiso davanti
ad una tavola oblunga, coperta da un fascio d'enormi
libri in foglio: alla sua destra era assiso il direttore del
collegio, alla sua sinistra il curato di Montdidier; le tende
erano per metà abbassate, e non lasciavano penetrare
che una luce misteriosa. Tutti gli oggetti mondani
che potevano colpire l'occhio, quando si entra nella camera
di un giovane, e soprattutto quando questo giovane
è moschettiere, erano scomparsi come per incanto;
e per paura, senza dubbio, che la loro vista non riconducesse
il padrone alle idee militari, Bazin aveva fatto
man bassa sulla spada, le pistole, il cappello a piume,
i galloni e i merletti di ogni genere e di ogni specie.
</p>

<p>
Al rumore che fece d'Artagnan aprendo la porta, Aramis
alzò la testa e riconobbe il suo amico; ma, a grande
meraviglia del giovane, la sua vista non parve produrre
una grande impressione sul moschettiere, tanto
il suo spirito era in quel momento lontano dalle cose
guerresche.
</p>

<p>
— Buon giorno, caro d'Artagnan, disse Aramis; credete
che io sono ben contento di rivedervi.
</p>

<p>
— Ed io pure, disse d'Artagnan, quantunque non ben
sicuro che sia ad Aramis cui parlo.
</p>

<p>
— A lui stesso, amico a lui stesso. Ma che cosa ve ne
può far dubitare...?
</p>

<p>
— Aveva paura di essermi sbagliato di camera, e a
prima vista ho creduto di essere entrato nella camera
di qualche ecclesiastico; quindi mi ha preso un alto spavento,
trovandovi in compagnia di questi signori, quello
cioè che foste gravemente malato.
</p>

<p>
I due uomini vestiti di nero lanciarono sopra d'Artagnan,
<span class="pagenum" id="Page_131">[131]</span>
di cui capirono le intenzioni, uno sguardo quasi
minaccioso, ma d'Artagnan non se ne inquietò.
</p>

<p>
— V'incomodo forse caro Aramis? continuò d'Artagnan;
mentre, a quanto mi pare, io sono portato a credere
che voi facciate la vostra confessione.
</p>

<p>
Aramis arrossì impercettibilmente.
</p>

<p>
— Voi incomodarmi? oh! al contrario, amico caro, ve
lo assicuro; ed in pruova di ciò ch'io dico, permettetemi
di rallegrarmi con voi, poichè vi vedo sano e salvo.
</p>

<p>
— Ah! ritorna finalmente, pensò d'Artagnan; non vi
è male!
</p>

<p>
— Perchè il signore, che è un mio amico, ha sfuggito
un gran periglio, continuò Aramis, mostrando colla
mano d'Artagnan ai due seduti.
</p>

<p>
— Lodate Iddio, signore, risposero, questi inchinandosi
all'unisono.
</p>

<p>
— Non ho mancato di farlo, rispose il giovane restituendo
loro il saluto.
</p>

<p>
— Voi giungete a proposito, d'Artagnan, disse Aramis:
e voi, prendendo parte alla discussione, vorrete rischiararla
coi vostri lumi. Il sig. direttore del collegio
d'Amiens, il sig. curato di Montdidier ed io eravamo
occupati ad argomentare sopra certe questioni di filosofia
morale, il di cui interesse ci occupa da molte ore.
Io sarò contentissimo se avrò un vostro parere.
</p>

<p>
— Il parere di un uomo di spada è privo di autorità,
rispose d'Artagnan, che cominciava ad inquietarsi del
giro che prendevano le cose, e voi potete attenervi, credetemi,
alla scienza di questi signori.
</p>

<p>
I due uomini neri salutarono a loro volta.
</p>

<p>
— Al contrario, rispose Aramis, il vostro avviso sarà
prezioso; ecco di che si tratta. Il sig. direttore vorrebbe
che sostenessi la mia tesi filosoficamente, mentre
io bramerei meglio esporla oratoriamente.
</p>

<p>
— La vostra tesi! voi dunque fate una tesi?
</p>

<p>
— Senza dubbio, rispose il direttore, per l'esame di
accettazione una tesi è di tutto rigore.
</p>

<p>
<span class="pagenum" id="Page_132">[132]</span>
</p>

<p>
— L'accettazione! gridò d'Artagnan che non capiva
niente, e dove dunque vi volete fare accettare?
</p>

<p>
— Al posto vacante di professore del collegio d'Amiens.
Ora, continuò Aramis prendendo sul suo seggio
la stessa posizione che se fosse stato sopra una cattedra,
esaminando con compiacienza la sua bella mano
bianca e paffuta, come una mano di donna, ch'egli teneva
quasi sempre in aria per farne discendere il sangue;
ora, come vi ho detto, il signor direttore vorrebbe
che la mia tesi fosse una serie di sillogismi, mentre
che io bramerei che fosse oratoria. L'argomento, sebbene
non nuovo, si può trattare magnificamente in ambi
i modi, eccolo: <i>Non dantur effectus sine causa.</i>
</p>

<p>
D'Artagnan, di cui noi conosciamo l'erudizione, non
inarcò meno le sopracciglie di quello che aveva fatto
alla sentenza del capitano Tréville, sul proposito del regalo
che si credeva che d'Artagnan avesse ricevuto da
Buckingham.
</p>

<p>
— Che è quanto dire, riprese Aramis per dargli una
maggior facilità d'intendere, che non si dà effetto senza
causa.
</p>

<p>
— Argomento ammirabile, fecondo delle più utili deduzioni
e conseguenze! gridò il direttore.
</p>

<p>
— Ammirabile e filosofico, ripetè l'altro, ch'era circa
della forza di d'Artagnan nell'intendere il latino, e aveva
per massima di ripetere sempre come un eco le parole
del direttore per non impegnarsi in discussioni.
</p>

<p>
In quanto a d'Artagnan, egli rimase perfettamente
indifferente all'entusiamo dei due uomini in abito nero.
</p>

<p>
— Oh! ammirabile! <i>prorsus admirabile!</i> continuò Aramis,
e che esige la conoscenza di tutte le diverse sette
filosofiche per prevenire e abbatterne tutte le false teorie,
e che non si estende dalla prima causa, <i>causa causarum</i>, fino
all'ultimo effetto. Io mi troverei però più comodo,
<i>facilius natas</i>, trattandole in un discorso accademico
oratorio, di quello che con una serie di scolastiche
<span class="pagenum" id="Page_133">[133]</span>
argomentazioni sillogistiche. Poichè l'arte oratoria
somministra fonti per le quali l'avversario viene
dolcemente condotto alla persuasiva, anche negli argomenti
filosofici, <i>ratione et convinctione</i>.
</p>

<p>
— No rispose il direttore, il sillogismo circonda, allaccia,
incatena l'avversario in modo che non possa più
fuggire da nessuna parte, e sia costretto a cedere alla
forza dell'argomentazione <i>velis, nolis</i>.
</p>

<p>
Aramis gettò un colpo d'occhio dalla parte di d'Artagnan
e s'accorse che andava sbadigliando.
</p>

<p>
— Parliamo in francese, sig. direttore, il sig. d'Artagnan
gusterà meglio le nostre parole, disse Aramis.
</p>

<p>
— Sì, io sono stanco... dal viaggio, disse d'Artagnan,
e tutto questo latino mi sfugge.
</p>

<p>
— Siamo d'accordo, disse il direttore, un poco sconcertato
nel mentre che il curato, messo in più comoda
via, voltava verso d'Artagnan uno sguardo pieno di riconoscenza.
Ebbene veniamo ad una decisione.
</p>

<p>
— Ebbene! sig. direttore, io tratterò la questione
secondo il vostro aggradimento: <i>Argumentum omnidenudatum
ornamento.</i>
</p>

<p>
— Ora sta bene, e la vostra docilità mi è di felice augurio.
Venghiamo ora alla seconda tesi. Voi sapete che,
per entrare professore nel nostro colleggio, fa d'uopo
rinunciare ad ogni relazione mondana, e sebbene non
sia il nostro istituto una corporazione che leghi con
voti, pure bisogna fare il sacrifizio del mondo, farlo
<i>animo alacre</i>...
</p>

<p>
— Ecco appunto l'argomento che ho prescelto, e di
cui sono già molto innoltrato nel lavoro; io voglio sostenere
e provare che si può lasciare il mondo, e farne
un sacrifizio meritorio, ancorchè dispiaccia lasciarlo.
</p>

<p>
— Disgraziato! gridò il direttore, aver dispiacere di
lasciare il mondo, è lo stesso che aver dispiacere di
lasciare il demonio.
</p>

<p>
— Questa è pure la mia opinione, disse il curato.
</p>

<p>
<span class="pagenum" id="Page_134">[134]</span>
</p>

<p>
— Ma di grazia... riprese Aramis.
</p>

<p>
— <i>Desideras diabolum?</i> disse il direttore.
</p>

<p>
— Avete rincrescimento a lasciare il diavolo? Ah! mio
giovane amico, riprese il curato gemendo, non vi rincresca
pel diavolo, sono io che ve ne supplico.
</p>

<p>
D'Artagnan piegava all'idiotismo; gli sembrava di essere
in una casa di pazzi, e di esser vicino a divenir
pazzo come quelli che vedeva.
</p>

<p>
Era però obbligato a tacersi per non sentirsi gettare
in viso una sentenza latina che non avrebbe intesa.
</p>

<p>
— Ma ascoltatemi dunque, riprese Aramis con una
gentilezza, dalla quale cominciava a trasparire l'impazienza.
Io non dico che mi dispiace di lasciare il diavolo;
no, io non pronuncierò mai questa frase: ma convenite
che vi è poco merito a lasciare una cosa di cui si
è compiutamente disgustati. Ho ragione d'Artagnan?
</p>

<p>
— Io lo credo bene, perdinci! gridò questi.
</p>

<p>
— Ecco dunque il mio modo d'argomentare ed il mio
punto di partenza; è un sillogismo: il mondo non manca
di attrattive, ma il volgere le spalle alle attrattive
è un sacrificio: dunque io faccio un sacrificio.
</p>

<p>
— È vero, dissero gli antagonisti.
</p>

<p>
— Nella vostra argomentazione però, riprese il direttore
guardatevi bene dai gusti profani, <i>severus sit
sermo tuus</i>.
</p>

<p>
— Sì, che il discorso sia chiaro, disse il curato...
</p>

<p>
— Altrimenti, si affrettò d'interrompere il direttore
vedendo il suo compagno andar giù di strada, la vostra
dissertazione piacerà soltanto alle signore, ed ecco tutto;
essa avrà lo incontro di una dissertazione del sig.
Patru.
</p>

<p>
— Piacesse a Dio! gridò con entusiasmo Aramis.
</p>

<p>
— Lo vedete! gridò il direttore battendo il pugno
sulla tavola, il mondo parla ancora in voi ad alta voce,
<i>altissima voce</i>. Voi amate ancora il mondo...
</p>

<p>
— Tranquillizzatevi, signor direttore, io rispondo
di me.
</p>

<p>
<span class="pagenum" id="Page_135">[135]</span>
</p>

<p>
— Presunzione mondana!
</p>

<p>
— Io conosco me stesso; la mia risoluzione è irrevocabile.
</p>

<p>
— E voi vi ostinate a voler continuare questa tesi?
</p>

<p>
— Io mi sento chiamato a trattar questa e non altra,
io la terminerò quest'oggi e domani, spero, sarete soddisfatto
delle correzioni che vi avrò fatte, dietro i vostri
consigli.
</p>

<p>
— Lavorate lentamente, disse il curato, noi vi lasciamo
in ottime disposizioni.
</p>

<p>
— Sì, il terreno è ben seminato, voglia il cielo che
non abbiamo a dire <i>aves comederunt illum.</i>
</p>

<p>
— Addio, mio figlio, disse il curato, a domani.
</p>

<p>
— A domani, giovine temerario, disse il direttore; voi
promettete di divenire un luminare del nostro collegio;
voglia il cielo che la luce non sia quella di un fuoco
divoratore.
</p>

<p>
I due uomini neri salutarono e partirono.
</p>

<p>
Aramis li accompagnò fino in fondo alla scala, e rimondò
tosto presso di d'Artagnan.
</p>

<p>
D'Artagnan, la cui pazienza era arrivata al suo estremo,
quando vide rientrare l'amico fece una profonda
inspirazione ed espirazione per dilatarsi il petto, che
fino a quel momento gli sembrava averlo oppresso da
un pesante macigno.
</p>

<p>
Rimasti soli i due amici, da prima conservarono un
silenzio imbarazzante; pure abbisognava che uno dei
due rompesse il silenzio pel primo, e siccome d'Artagnan
sembrava deciso di lasciare questo onore al suo
amico:
</p>

<p>
— Voi lo vedete, disse Aramis, io sono ritornato alle
mie idee fondamentali: questi piani di ritiro dalle armi,
per tornarmi a dedicare agli studi serii, sono già
stabiliti da lungo tempo, e voi me ne avete udito a parlare
più volte; non è vero amico mio?
</p>

<p>
— Senza dubbio; ma vi confesso che ho sempre creduto
che voi scherzaste.
</p>

<p>
<span class="pagenum" id="Page_136">[136]</span>
</p>

<p>
— Con simil sorta di cose? oh! d'Artagnan!
</p>

<p>
— Diamine! non scherziamo noi colla morte?
</p>

<p>
— E si ha torto, d'Artagnan, poichè la morte è la
porta che ci conduce alla salvezza o alla perdizione.
</p>

<p>
— Siamo d'accordo. Ma se vi piace, non filosofichiamo:
voi ne dovete avere abbastanza per quest'oggi: in
quanto a me ho per fino dimenticato quel poco di latino
che non ho mai saputo; poichè, ve lo confesso, non
ho mangiato niente da questa mattina a dieci ore, ed ho
una fame diabolica.
</p>

<p>
— Noi pranzeremo or ora, caro amico; soltanto, dovete
ricordarvi che oggi è venerdì; ora, non essendo io
più militare, non posso nè mangiare nè veder mangiar
carne; se volete contentarvi del mio pranzo, esso si compone
di tetragoni cotti e di frutta.
</p>

<p>
— Che cosa intendete voi per tetragoni? domandò
d'Artagnan con inquietudine.
</p>

<p>
— Intendo spinaci, riprese Aramis; ma per voi vi aggiungerò
delle uova, e questa è già una grave infrazione
alla regola; a tutto rigore le uova sono il prodotto
della carne, poichè si cangiano in polli.
</p>

<p>
— Questo festino non sarà molto succolento, ma non
importa; per restare in vostra compagnia, lo subirò.
</p>

<p>
— Io vi sono riconoscente del sacrifizio, disse Aramis;
ma se non profitta al vostro corpo, profitterà certamente
alla vostra anima.
</p>

<p>
— Pare dunque deciso che vogliate entrare in qualche
corporazione religiosa.
</p>

<p>
— Io non entro in alcuna corporazione religiosa, rientro
in collegio diretto da persone morali e religiose, vi
rientro di mia volontà, e di mia volontà mi attengo ai
principii della vita morale e religiosa.
</p>

<p>
— Che diranno mai i vostri amici? che dirà il sig. de
Tréville? Vi prevengo che essi vi riterranno per un disertore.
</p>

<p>
— Voi sapete che io assunsi la casacca da moschettiere
<span class="pagenum" id="Page_137">[137]</span>
per violenza, e che era moschettiere provvisoriamente.
</p>

<p>
— Io non so niente.
</p>

<p>
— Come voi non sapete in qual modo lasciai il collegio?
</p>

<p>
— Affatto.
</p>

<p>
— Ecco la mia storia: «Io era in colleggio dall'età dì
nove anni ed aveva ventun'anno; mancavano tre giorni
e la mia carriera era irrevocabilmente decisa.
</p>

<p>
«Un giorno che io mi portava, siccome alcune volte
accadeva, in una casa in cui era ricevuto con molta
distinzione, un ufficiale, che per quanto mi sembrava,
mi vedeva con occhio geloso leggere la Bibbia alla padrona
di casa, entrò ad un tratto senza essere annunziato.
Precisamente quella volta io aveva tradotto il capitolo
di Giuditta e terminava di comunicarne la spiegazione
alla signora che mi usava ogni specie di riguardi,
e in quel momento prestava tutta la sua attenzione
col più profondo silenzio alle mie parole, le quali, per
la novità dei miei versi che ascoltava, dovevano risvegliare
in lei molto interesse. Pare che questo trattenimento
non andasse molto a genio all'ufficiale: egli non
disse niente, io lo confesso, ma quando uscii, uscì dietro
di me e mi raggiunse.
</p>

<p>
« — Signore, disse egli, voi siete amante delle bastonate?
</p>

<p>
« — Io non posso dirlo, signore, risposi, non avendo
mai osato nessuno di darmene.
</p>

<p>
« — Ebbene, ascoltatemi, signore; se voi ritornate
nella casa ove vi ho incontrato adesso, l'oserò io.
</p>

<p>
«Credo che ebbi paura; divenni molto pallido, sentii
le mie gambe piegarsi sotto, cercai una risposta che
non trovai, e mi tacqui.
</p>

<p>
«L'ufficiale aspettava questa risposta, e vedendo
che essa tardava si mise a ridere, mi voltò le spalle, e
rientrò in casa.
</p>

<p>
<span class="pagenum" id="Page_138">[138]</span>
</p>

<p>
«Io rientrai nel mio collegio.
</p>

<p>
«Io son un buon gentiluomo ed ho il sangue vivo, come
avete potuto rimarcarlo, mio caro d'Artagnan. L'insulto
era terribile, e quantunque rimanesse sconosciuto
al mondo, lo sentii vivere ed agitarsi nel fondo del mio
cuore. Dichiarai ai miei superiori che non mi sentiva
ancora abbastanza preparato per decidermi sulla scelta
del mio stato, e dietro una mia domanda si differì la decisione
ad un anno.
</p>

<p>
«Andai a cercare il miglior maestro di spada che
fosse in Parigi. Combinai con lui per prendere una lezione
di scherma ogni giorno, ed ogni giorno, per un anno,
presi questa lezione. Quindi il giorno anniversario
di quello in cui era stato insultato, attaccai la mia consueta
veste ad un chiodo, mi misi in abito completo
da cavaliere, e mi portai ad un ballo che dava una dama
mia amica, ove sapeva che doveva trovarvisi il mio
uomo. Era nella strada dei Franchi-Borghesi vicino alla
Force.
</p>

<p>
«Infatti, il mio ufficiale vi era; io mi avvicinai a lui,
e siccome cantava un lagno d'amore, guardando teneramente
una donna, lo interruppi a bel mezzo della seconda
strofa.
</p>

<p>
« — Signore, gli dissi, vi dispiace sempre che io ritorni
in certa casa della strada Pagana, e mi darete voi
sempre dei colpi di canna se mi prende la fantasia di
disobbedirvi?
</p>

<p>
«L'ufficiale mi guardò con meraviglia, quindi mi
disse:
</p>

<p>
« — Che cosa volete voi da me, signore? io non vi
conosco.
</p>

<p>
« — Io sono, risposi, colui che legge la Bibbia e che
traduce in versi il capitolo di Giuditta.
</p>

<p>
« — Ah! ah! me ne ricordo, disse l'ufficiale sorridendo,
e che volete da me?
</p>

<p>
« — Vorrei che aveste la compiacenza di venire a fare
un giro di passeggiata meco.
</p>

<p>
<span class="pagenum" id="Page_139">[139]</span>
</p>

<p>
« — Dommattina, se non vi rincresce, e ciò sarà col
mio più gran piacere.
</p>

<p>
« — Non già dommattina se vi aggrada, ma sul momento.
</p>

<p>
« — Se lo esigete assolutamente...
</p>

<p>
« — Sì, lo esigo.
</p>

<p>
« — Allora usciamo; signore, disse l'ufficiale; quindi
voltandosi alle signore della società: non vi disturbate;
vi chiedo soltanto il tempo di uccidere questo giovane, e
ritorno subito a terminare la mia seconda strofa.
</p>

<p>
«Noi sortimmo.
</p>

<p>
«Lo condussi in via Pagana, nel luogo precisamente
ove un anno avanti e nella stessa ora egli mi aveva
fatto il complimento che vi ho riferito. Faceva un superbo
chiaro di luna. Mettemmo mano alla spada, e al
primo colpo io lo uccisi freddo.
</p>

<p>
— Diavolo! disse d'Artagnan.
</p>

<p>
— Ora, continuò Aramis, siccome le signore non videro
più ritornare il cantore, che fu trovato in via
Pagana con un gran colpo di spada che gli attraversava
il petto, si pensò che era stato io che lo aveva in
tal modo accomodato, e la cosa produsse uno scandalo.
Io dunque fui per qualche tempo costretto di rinunciare
alla mia carriera che voleva intraprendere. Athos,
di cui feci la conoscenza in quell'epoca, e Porthos che
mi aveva, oltre le mie lezioni di scherma, imparato
qualche botta vigorosa, mi decisero a domandare una
casacca di moschettiere. Il re che aveva molto amato
mio padre, rimasto ucciso all'assedio d'Arras, mi
accordò questa casacca. Voi capirete adunque che oggi
è venuto il momento per me di riprendere il mio pristino
stato, dopo la vita che ho condotta non entrerò
negli ordini, ma condurrò una vita analoga, e sarò fatto
professore di filosofia morale in qualche colleggio.
</p>

<p>
— E perchè oggi e non ieri, e perchè oggi e non domani?
che cosa dunque vi è accaduta oggi che vi consigli
una simile idea?
</p>

<p>
<span class="pagenum" id="Page_140">[140]</span>
</p>

<p>
— Questa ferita, mio caro d'Artagnan, mi è stato un
avviso del cielo.
</p>

<p>
— Questa ferita! bah! ella è quasi guarita, ed io sono
sicuro che oggi non è quella la causa che vi fa soffrire
di più.
</p>

<p>
— E quale è dunque? domandò Aramis arrossendo.
</p>

<p>
— Voi ne avete una nel cuore, Aramis, una più viva
e più sanguinosa, una ferita fatta da una donna.
</p>

<p>
L'occhio d'Aramis sfavillò suo malgrado.
</p>

<p>
— Ah! disse egli, dissimulando la sua emozione sotto
una finta negligenza, non mi parlate di queste cose.
Io pensare a queste cose! io avere dei dispiaceri per
amore! <i>vanitas vanitatum!</i> Avrei io forse, a vostro parere,
dato di volta al cervello? e perchè? per qualche
crestaia, per qualche figlia di un dottore, alla quale avrei
fatta la corte in una guernigione? bah!
</p>

<p>
— Perdono mio caro Aramis, io credeva che voi portaste
le vostre mire più in alto.
</p>

<p>
— Più in alto? e chi sono io per avere tanta ambizione?
un povero moschettiere, molto gonzo e molto oscuro,
che odia il suo servizio, e si trova grandemente
spostato nel bel mondo.
</p>

<p>
— Aramis! Aramis! gridò d'Artagnan guardando il
suo viso con aria di dubbio.
</p>

<p>
— Polvere, continuò Aramis, io rientro nella polvere.
La vita è piena di umiliazioni e di dolori, continuò egli
imbruttendosi, tutti i fili che riattaccano la felicità si
rompono volta per volta nella mano dell'uomo, particolarmente
il filo dell'oro. Oh! mio caro d'Artagnan,
riprese Aramis dando una leggera tinta d'amarezza,
credetemi, nascondete bene le vostre piaghe, quando
ne avrete: il silenzio è l'ultima delle gioie dei disgraziati;
guardatevi di mettere chicchessia sulla traccia
dei vostri dolori; i curiosi succhiano le nostre lagrime,
come le mosche succhiano il sangue del daino ferito.
</p>

<p>
— Ah! mio caro Aramis, disse d'Artagnan mandando
<span class="pagenum" id="Page_141">[141]</span>
un profondo sospiro, quella che voi dite è la mia storia.
</p>

<p>
— In che modo?
</p>

<p>
— Sì, una donna che io amava, che io adorava, mi è
stata rapita dalla forza. Io non so ove ella sia, ove
l'abbiano condotta, ella forse è prigioniera, ella forse
è morta.
</p>

<p>
— Ma voi avete almeno la consolazione di dire che
ella non vi ha abbandonato volontariamente: che se voi
non avete le sue notizie, è perchè le è stata tolta ogni
comunicazione con voi, nel mentre che....
</p>

<p>
— Nel mentre che?
</p>

<p>
— Niente rispose Aramis, niente.
</p>

<p>
— Così voi rinunziate per sempre al mondo; è un partito
preso, una risoluzione stabilita.
</p>

<p>
— Per sempre. Voi oggi siete mio amico, domani non
sarete più per me che un'ombra, anzi non esisterete più.
In quanto al mondo egli per me è un sepolcro, niente
altro.
</p>

<p>
— Diavolo! è ben tristo ciò che voi dite.
</p>

<p>
— Che volete! è la mia vocazione che mi rapisce, è
dessa che mi trasporta.
</p>

<p>
D'Artagnan sorrise e non rispose. Aramis continuò:
</p>

<p>
— Eppure mentre appartengo ancora a questa terra,
avrei desiderato parlare di voi e dei nostri amici.
</p>

<p>
— Ed io, disse d'Artagnan, avrei voluto parlarvi di
voi stesso, ma vi vedo così staccato da tutto: con gli
amori avete fatto fine, gli amici sono ombre, il mondo
è un sepolcro.
</p>

<p>
— Eh! voi lo vedete da voi stesso, disse Aramis con
un sospiro.
</p>

<p>
— Non ne parliamo dunque più, disse d'Artagnan, e
bruciamo questa lettera, che, senza dubbio, vi annunzierebbe
qualche nuova infedeltà della vostra crestaia,
o della figlia del vostro dottore.
</p>

<p>
— Qual lettera? gridò vivamente Aramis.
</p>

<p>
— Una lettera che era stata diretta a casa vostra nella
<span class="pagenum" id="Page_142">[142]</span>
vostra assenza, e che mi fu consegnata per rimettervela.
</p>

<p>
— Ma di chi è questa lettera?
</p>

<p>
— Ah! di qualche cameriera, di qualche crestaia in
disperazione: forse della cameriera della sig. de Chevreuse,
che sarà stata obbligata di ritornare a Tours
colla sua padrona, e che per farsi sentimentale, avrà
presa una carta profumata e avrà sigillata la sua lettera
con la corona della duchessa.
</p>

<p>
— Che dite voi dunque?
</p>

<p>
— Osservate... l'avrei io perduta!... disse d'improvviso
il giovane; fingendo di cercare. Fortunatamente
che il mondo è un sepolcro, che gli uomini, e per conseguenza
anche le donne, sono ombre, che l'amore è un
sentimento cui avete dato fine.
</p>

<p>
— Ah! d'Artagnan! gridò Aramis, tu mi fai morire.
</p>

<p>
— Eccola finalmente, disse d'Artagnan.
</p>

<p>
E cavò la lettera di saccoccia.
</p>

<p>
Aramis fece uno sbalzo, afferrò la lettera, la lesse o
per dir meglio la divorò, il suo viso divenne raggiante.
</p>

<p>
— Sembra che la cameriera abbia un bello stile, disse
con non curanza il messaggero.
</p>

<p>
— Grazie, d'Artagnan, grazie, gridò Aramis quasi
in delirio. Ella è stata sforzata di ritornare a Tours; ella
non mi è infedele, ella mi ama sempre. Vieni amico,
vieni che io ti abbracci: la felicità mi soffoca!
</p>

<p>
E i due amici si misero a ballare intorno all'ammasso
dei venerabili autori di filosofia di cui era coperta
la tavola, calpestando bravamente i fogli della tesi, che
erano caduti sul pavimento. In questo momento entrò
Bazin cogli spinaci e la frittata.
</p>

<p>
— Fuggi disgraziato! gridò Aramis gettandogli in
viso il suo berretto, ritorna donde ne vieni, riporta
questi orribili legumi, e questa spaventosa frittata!
Domanda una lepre picchettata, un cappone grasso, un
pasticcio e quattro bottiglie di vecchia borgogna.
</p>

<p>
<span class="pagenum" id="Page_143">[143]</span>
</p>

<p>
Bazin che guardava il suo padrone senza capir niente
di questo cambiamento, lasciò malinconicamente
scivolare la frittata sugli spinaci, e gli spinaci sul pavimento.
</p>

<p>
— Ecco il momento di consacrare la vostra esistenza
al re di Francia, disse d'Artagnan, se avete interesse
di fargli una gentilezza: <i>non inutile desiderium in
oblatione.</i>
</p>

<p>
— Andate al diavolo col vostro latino! mio caro
d'Artagnan, beviamo, perdinci! beviamo, e raccontatemi
ciò che si fa laggiù.
</p>

<div class="chapter">
<h2 id="cap27">CAPITOLO XXVII.
<span class="smaller">LA MOGLIE DI ATHOS</span></h2>
</div>

<p>
— Ora mi resta a sapere le notizie d'Athos, disse
d'Artagnan dopo che ebbe messo Aramis al corrente
di quanto era accaduto nella capitale dalla loro partenza,
e dopo che un eccellente pranzo ebbe fatto dimenticare
all'uno la sua tesi, all'altro la stanchezza.
</p>

<p>
— Credete voi dunque che gli sia accaduta qualche
disgrazia? domandò Aramis. Athos è così freddo, così
bravo, maneggia tanto bene la spada.
</p>

<p>
— Sì, senza dubbio: e nessuno conosce meglio di me
il coraggio e l'astuzia di Athos; ma io desiderava piuttosto
sentire intorno a lui il rumore delle spade e delle
lance, che dei bastoni. Dubito che Athos non sia stato
strigliato dalla canaglia di servitorame. I servitori
sono gente che batte forte e non finisce presto.
Ecco perchè, ve lo confesso, vorrei ripartire il più presto
possibile.
</p>

<p>
— Vorrei potervi accompagnare, ma sono ancora molto
debole... e voi quando partirete?
</p>

<p>
— Domani alla punta del giorno, riposatevi in questa
notte il meglio che vi sarà permesso, e domani, se lo
potrete, partiremo assieme.
</p>

<p>
<span class="pagenum" id="Page_144">[144]</span>
</p>

<p>
— Addio dunque a domani, poichè per quanto siate
di ferro, dovete aver bisogno di riposo.
</p>

<p>
La mattina dipoi, quando d'Artagnan ritornò in camera
di Aramis, lo ritrovò che stava guardando fuori della
finestra.
</p>

<p>
— Che cosa guardate? domandò d'Artagnan.
</p>

<p>
— In fede mia, ammiro questi tre magnifici cavalli
che lo stalliere tiene per le redini. È un piacere da
principe il viaggiare con simili cavalcature.
</p>

<p>
— Ebbene, mio caro Aramis, voi proverete questo
piacere, perchè uno di quei tre cavalli è vostro.
</p>

<p>
— Ah! ah! e quale?
</p>

<p>
— Quello dei tre che voi vorrete, io non ho preferenza.
</p>

<p>
— E la ricca gualdrappa che lo ricopre è pur mia?
</p>

<p>
— Senza dubbio.
</p>

<p>
— Ma voi volete ridere, d'Artagnan?
</p>

<p>
— Io non rido più dal momento che voi non parlate
più latino.
</p>

<p>
— Sono per me quei fondi, le pistole dorate, la gualdrappa
di velluto, quella sella colle borchie d'argento?
</p>

<p>
— Per voi stesso come quel cavallo che scalpita è per
me, e quell'altro che fa salti, è per Athos.
</p>

<p>
— Per bacco! questi sono tre superbi animali.
</p>

<p>
— Sono contentissimo che sieno di vostro gusto.
</p>

<p>
— È dunque il re che vi ha fatto questo regalo?
</p>

<p>
— Per cosa certa non è stato il ministro; ma non v'inquietate
sulla provvenienza, e pensate soltanto che uno
dei tre è vostro.
</p>

<p>
— Io prendo quello che è là.
</p>

<p>
— A meraviglia!
</p>

<p>
— Viva Dio! gridò Aramis, ecco ciò che mi fa passare
il resto del mio dolore; vi monterei sopra con
trenta palle in corpo. Ah! sull'anima mia, le belle redini,
le belle staffe! Olà! Bazin, venite qui, e sull'istante.
</p>

<p>
<span class="pagenum" id="Page_145">[145]</span>
</p>

<p>
Bazin comparve tetro e melanconico sul limitare della
porta.
</p>

<p>
— Forbite la mia spada, raddrizzate il mio cappello,
spazzolate il mio mantello, e caricate le mie pistole!
disse Aramis.
</p>

<p>
— Quest'ultima raccomandazione è inutile interruppe
d'Artagnan, nei fondini della sella vi è già un paio
di pistole cariche.
</p>

<p>
Bazin sospirò.
</p>

<p>
— Andiamo, maestro Bazin, tranquillizzatevi disse
d'Artagnan, in tutti gli stati si può guadagnare l'eterna
salvezza.
</p>

<p>
Così dicendo i due amici discesero le scale seguiti
dai lacchè.
</p>

<p>
— Tienmi la staffa, Bazin disse Aramis.
</p>

<p>
E si slanciò in sella colla sua grazia e la sua leggerezza
ordinaria; ma, dopo qualche volata e qualche
corvettata del nobile animale, il suo cavaliere risentì
dei dolori talmente insopportabili, che impallidì e vacillò.
D'Artagnan che aveva preveduto quest'accidente,
non lo aveva perduto di vista un momento, per cui si
slanciò verso di lui, lo ritenne fra le sue braccia, e lo
ricondusse nella sua camera.
</p>

<p>
— Sta bene, mio caro Aramis; curatevi, diss'egli, io
anderò solo a ricercare Athos.
</p>

<p>
— Voi siete un uomo di bronzo, gli disse Aramis.
</p>

<p>
— No, io ho fortuna; ecco tutto; ma come vivrete
voi aspettandomi? Non più cattedra, non più colleggio,
non più tesi!
</p>

<p>
Aramis sorrise.
</p>

<p>
— Farò invece dei versi.
</p>

<p>
— Sì, dei versi profumati coll'odore del biglietto
della cameriera della duchessa di Chevreuse. Insegnate
dunque la prosodia a Bazin, ciò lo consolerà; quanto
al cavallo, montatelo un poco tutti i giorni, e ciò vi
farà riprendere l'abitudine alle manovre.
</p>

<p>
<span class="pagenum" id="Page_146">[146]</span>
</p>

<p>
— Ah! in quanto a questo siate tranquillo, disse Aramis,
voi mi ritroverete pronto a seguirvi.
</p>

<p>
Si dissero addio, e dieci minuti dopo, avendo prima
raccomandato il suo amico a Bazin e all'ostessa, d'Artagnan
trottava nella direzione d'Amiens.
</p>

<p>
Come, mai andare in traccia di Athos, e poi come
ritrovarlo?
</p>

<p>
La posizione, nella quale l'aveva lasciato d'Artagnan,
era critica, e forse aveva ancora potuto soccombere.
Quest'idea oscurò la fronte di d'Artagnan e gli fece
formulare sotto voce qualche giuramento di vendetta.
Dei suoi amici, Athos era il più attempato, e in apparenza
sembrava quello che meno si accostasse ai suoi
gusti ed alle sue simpatie. Però egli portava a questo
gentiluomo una preferenza notevole. L'aria nobile ed
il portamento distinto di Athos, i suoi lampi di grandezza
che brillavano di tratto in tratto fra l'ombre entro
cui si riteneva volontariamente racchiuso, quella
inalterabile uguaglianza d'umore che ne formava il più
comodo compagno della terra, quell'allegrezza forzata
e mordente, la sua bravura che si sarebbe detta cieca
se non fosse stata il risultato del più gran sangue freddo:
tante qualità si attiravano più che la stima e l'amicizia
di d'Artagnan, la sua ammirazione.
</p>

<p>
In fatti, considerato ancor vicino al sig. de Tréville
l'elegante e nobile cortigiano, Athos, nei giorni del
suo buon umore, poteva sostenere con vantaggio il confronto;
egli era di mezzana statura, ma questa era così
regolare e ben proporzionata, che più di una volta,
nelle sue lotte con Porthos, aveva fatto piegare il gigante,
la di cui forza fisica era divenuta proverbiale fra
i moschettieri. La sua testa con gli occhi scrutatori, col
naso aquilino, mento ben disegnato come quello di Bruto,
aveva un carattere indefinibile di grazia e grandezza;
le sue mani, di cui non prendeva mai alcuna cura,
facevano la disperazione di Aramis che coltivava le sue
<span class="pagenum" id="Page_147">[147]</span>
con una grande quantità di pasta di mandorle e olio
profumato; il suono della sua voce era ad un tempo
penetrante e melodioso, e poi ciò che vi era d'indefinibile
in Athos, che sempre si faceva oscuro e piccolo,
era quella delicata conoscenza del mondo e degli usi
della più elevata società, quelle abitudini di buona famiglia,
che spiccavano anche senza volerlo nelle sue
più piccole azioni.
</p>

<p>
Se si trattava di un pranzo, Athos l'ordinava meglio
di qualunque altro, situando ciascun convitato al suo
posto a seconda del rango in cui era stato trasmesso
dai suoi antenati o che si era procacciato da se stesso.
Se si trattava di scienza araldica, Athos conosceva tutte
le famiglie nobili del regno, le loro genealogie, le
loro alleanze, i loro stemmi e l'origine dei loro stemmi;
l'etichetta non aveva minuzie che gli fossero estranee;
sapeva quali erano i diritti dei grandi proprietarii
e della nobiltà, conosceva a fondo le leggi e le regole
della caccia, e un giorno parlando su questo argomento,
aveva fatto meravigliare il re Luigi XIII, che pure
passava per maestro; come tutti i gentiluomini di quell'epoca,
montava a cavallo, e maneggiava le armi con
tutta la perfezione: vi è di più, la sua educazione era
stata così poco negletta, anche sotto il rapporto degli
studi scolastici, tanto raramente coltivati dai gentiluomini
di quell'epoca, ch'egli sorrideva ai testi latini che
stillava Aramis, e che Porthos faceva mostra di capire.
Anzi, due o tre volte, con gran meraviglia dei suoi amici, che
Aramis inciampò in qualche errore di rudimenti,
egli rimise il verbo al suo tempo, o il nome al suo
caso. Inoltre, la sua probità era inattaccabile; in quel
secolo ove gli uomini d'arme transigevano tanto facilmente
colla loro religione e la loro coscienza, e i poveri
col settimo comandamento di Dio. Athos dunque era
un uomo molto straordinario.
</p>

<p>
E ciò non ostante si vedeva questa natura così distinta,
<span class="pagenum" id="Page_148">[148]</span>
questa creatura così bella, questa essenza così fina,
piegare insensibilmente verso la vita materiale, come i
vecchi piegano generalmente verso l'imbecillità fisica e
morale. Athos, nelle sue ore d'ozio, e queste erano frequenti,
spegneva affatto tutta la sua parte luminosa, e
spariva come in una profonda notte la parte brillante.
Allora svaniva il semideo e restava appena un uomo,
colla testa bassa, l'occhio truce, la parola pesante e
penosa; Athos guardava per lunghe ore sia la bottiglia,
sia il bicchiere, sia Grimaud, che abituato ad obbedirlo
a segni, leggeva nello sguardo senza forza del suo padrone
fino il più piccolo desiderio, che tosto soddisfaceva.
Se la riunione dei quattro amici aveva luogo in uno
di questi momenti, una parola, cavata con uno sforzo
violento, era tutto il contigente che Athos pagava al
dialogo della conversazione: in una voce Athos da se
solo poteva come quattro, e ciò senza che li producesse
altra alterazione, che un aggrottamento di ciglia
più rimarcato, ed una tristezza più profonda.
</p>

<p>
D'Artagnan, di cui conosciamo lo spirito investigatore
e penetrante, non aveva, qualunque si fosse l'interesse
a soddisfare la sua curiosità su questo argomento,
non aveva ancora potuto assegnare alcuna causa di questo
marasmo, nè notarne le ricorrenze. Athos non ricercava
mai lettere. Athos non faceva mai cosa alcuna
che non fosse nota ai suoi tre amici; non si poteva dire
che fosse il vino che gli procurava questa tristezza,
perchè, al contrario, egli beveva soltanto per abbattere
questa tristezza, quantunque questo rimedio, come
abbiamo detto, non faceva che aumentarla. Non si poteva
attribuire al giuoco questo eccesso d'umor nero,
che al contrario di Porthos, che accompagnava ogni
cambiamento di fortuna, o coi canti o colle imprecazioni,
Athos rimaneva impassibile tanto quando vinceva,
che come quando perdeva. Fu veduto una volta nel circolo
dei moschettieri vincere una sera tremila doppie,
<span class="pagenum" id="Page_149">[149]</span>
quindi riperderle, e dietro esse perdere quanto aveva,
perfino il suo cavallo e la sua bandoliera ricamata in
oro dei giorni di parata, per riguadagnare tutto al più
dugento luigi, senza che il suo sopracciglio nero si fosse
alzato o abbassato di una mezza linea, senza che le
sue mani avessero perduta la loro bianchezza d'avorio,
senza che la sua faccia si fosse adombrata, senza che la
conversazione, che in quella sera era gaia ed aggradevole,
cessasse un istante di esserlo.
</p>

<p>
Non era neppure, come presso i nostri vicini, gl'inglesi,
un influenza atmosferica che rendeva tetro il suo
viso, poichè in generale questa tristezza aumentava nei
più bei giorni dell'anno. Giugno e Luglio erano i due
mesi terribili per Athos. Pel presente, egli non aveva
dispiaceri, si stringeva nelle spalle quando gli si parlava
dell'avvenire; il suo segreto era dunque nel passato,
come era stato detto vagamente a d'Artagnan.
</p>

<p>
Questa tinta misteriosa sparsa sopra tutta la di lui
persona, rendeva ancora più interessante quell'uomo
cui giammai nè gli occhi nè la bocca, avevano rivelato
niente nell'ubriachezza la più compiuta, qualunque
fosse stata la rivoltagli interrogazione.
</p>

<p>
— Ebbene! pensava d'Artagnan, il povero Athos è
morto a quest'ora, è morto per mia cagione, poichè sono
stato io che l'ho trascinato in quest'affare, di cui
egli ignorava l'origine, di cui ignora il resultato, di cui
non avrà a ricavarne alcun profitto.
</p>

<p>
— Senza contare, signore, soggiunse Planchet, che
noi gli dobbiamo probabilmente la vita. Vi ricordate
come gridava: «al largo d'Artagnan! io sono preso.»
E dopo avere scaricate le sue pistole, che rumore orribile
che faceva colla sua spada! si sarebbe detto che
erano venti uomini, o piuttosto venti diavoli arrabbiati!
</p>

<p>
E queste parole raddoppiavan l'ardore di d'Artagnan,
che eccitava il suo cavallo che, non avendo bisogno
<span class="pagenum" id="Page_150">[150]</span>
di essere eccitato, trasportava il suo padrone al
galoppo.
</p>

<p>
Verso le undici del mattino si scoperse Amiens; a
undici ore e mezzo erano alla porta del maledetto albergo.
</p>

<p>
D'Artagnan aveva spesso meditato contro il perfido
oste una vendetta: egli entrò dunque nell'osteria col
suo cappello di feltro sugli occhi, la mano sinistra sul
pomo della spada, e facendo fischiare il frustino colla
diritta.
</p>

<p>
— Mi riconoscete voi? disse all'oste che si avanzò per
salutarlo.
</p>

<p>
— Io non ho questo onore, mio signore, rispose questi
con gli occhi ancora abbagliati dal brillante equipaggio
con cui si era presentato d'Artagnan.
</p>

<p>
— Ah! voi non mi riconoscete?
</p>

<p>
— No, signore.
</p>

<p>
— Ebbene! con due sole parole vi restituirò la memoria.
Che cosa avete fatto di quel gentiluomo al quale
aveste l'audacia, sono ora circa quindici giorni, d'intentare
un'accusa di monetario falso?
</p>

<p>
L'oste impallidì, perchè d'Artagnan aveva presa l'attitudine
la più minacciosa, e Planchet si modellava sul
suo padrone.
</p>

<p>
— Ah! mio signore, non me ne parlate, gridò l'oste
col tuono il più lagrimevole della sua voce. Ah! mio
signore, come ho pagato questo fallo! Ah! disgraziato
che sono!
</p>

<p>
— Io vi domando che cosa è avvenuto di questo gentiluomo.
</p>

<p>
— Degnatevi di ascoltarmi, mio signore; e siate clemente;
sedete per grazia!
</p>

<p>
D'Artagnan, muto per la collera e l'inquietudine, si
assise minaccioso come un giudice. Planchet si appoggiò
con orgoglio alla spalliera del seggio di lui.
</p>

<p>
— Ecco la storia, mio signore, riprese l'oste tremando,
<span class="pagenum" id="Page_151">[151]</span>
poichè ora vi conosco: foste voi che partiste quando
ebbi quel disgraziato affare con questo gentiluomo
di cui mi parlate?
</p>

<p>
— Sì, sono io per cui non dovete aspettarvi grazia
se non dite per intero la verità.
</p>

<p>
— Ascoltatemi, e la saprete per intero.
</p>

<p>
— Ascolto.
</p>

<p>
— Io era stato avvisato dall'autorità che un famoso
falsario di monete giungerebbe al mio albergo con diversi
suoi compagni, tutti travestiti coll'uniforme delle
guardie dei moschettieri. I vostri cavalli, i vostri lacchè,
voi stessi, tutto mi era stato descritto.
</p>

<p>
— Avanti, avanti: disse d'Artagnan che capì subito
da dove venivano queste così esatte informazioni.
</p>

<p>
— Io presi dunque, dietro gli ordini della autorità
che mi inviò un rinforzo di sei uomini, tutte quelle misure
che credei urgenti per assicurarmi del preteso falsario
di monete.
</p>

<p>
— Avanti! disse d'Artagnan, a cui la parola di falsario
corrucciava orribilmente le orecchie.
</p>

<p>
— Perdonatemi, mio signore, di essere costretto a
dire tali cose, ma queste sono precisamente quelle che
formano la mia scusa. L'autorità mi aveva fatto paura;
bisogna che un albergatore usi dei riguardi all'autorità.
</p>

<p>
— Ma, anche una volta, questo gentiluomo dov'è, che
cosa n'è avvenuto? è morto o vivo?
</p>

<p>
— Pazienza, mio signore, ci veniamo. Accadde dunque
ciò che voi sapete, e la vostra precipitosa partenza,
disse l'oste con una certa finezza che non sfuggì a
d'Artagnan, sembrava autorizzare quanto si fece. Questo
gentiluomo vostro amico, si difese da disperato. Il
suo cameriere che, per una disgrazia imprevista aveva
avuto briga colle genti dell'autorità travestiti da mozzi
di stalla...
</p>

<p>
— Ah! miserabili! gridò d'Artagnan, voi eravate tutti
<span class="pagenum" id="Page_152">[152]</span>
di accordo, io non so chi mi tenga dal non esterminarvi
tutti!
</p>

<p>
— Ahimè! mio signore, noi non eravamo d'accordo,
e voi lo vedrete. Il vostro signor amico, perdonatemi
se non lo chiamo coll'onorevole nome che porta, perchè
non lo sappiamo, il vostro signor amico, dopo aver
messo due uomini fuori di combattimento colla scarica
simultanea delle sue due pistole, si battè in ritirata
difendendosi colla spada, con cui stroppiò ancora un
braccio ad un altro dei miei uomini con un colpo di
piatto da stordire.
</p>

<p>
— Ma boia! la finirai tu una volta? gli disse d'Artagnan;
Athos! che avvenne di Athos?
</p>

<p>
— Battendosi in ritirata, come vi diceva, mio signore,
trovò dietro a se la scala di cantina, e siccome la
porta era aperta, vi si precipitò; una volta in cantina,
tirò a sè la chiave, e si barricò per di dentro. Siccome
eravamo sicuri di ritrovarlo là, fu lasciato libero.
</p>

<p>
— Sì, disse d'Artagnan, a loro non premeva d'ucciderlo
bastava solo imprigionarlo.
</p>

<p>
— Giusto Dio? imprigionarlo signore? egli s'imprigionò
da se stesso, ve lo giuro. Prima di tutto aveva
fatti dei brutti affari; un uomo era rimasto morto sul
colpo, e altri due erano feriti gravemente. Il morto e
i due feriti furono portati via dai loro camerati, e non
ho mai più inteso parlare nè degli uni, nè degli altri.
Io stesso quando ripresi i miei sensi andai a ritrovare
il sig. governatore, al quale raccontai quanto mi era
accaduto, e al quale chiesi ciò che doveva fare del prigioniere.
Ma il sig. governatore aveva l'aspetto di essere
caduto dalle nubi; egli mi disse che ignorava affatto
ciò che voleva dirgli: che gli ordini che mi erano
giunti non emanavano da lui, e che se avessi avuto la
disgrazia di dire a chi che siasi ch'egli entrava per qualche
cosa in quest'avventura, mi avrebbe fatto impiccare.
Sembrava che mi fossi sbagliato, signore, che io
<span class="pagenum" id="Page_153">[153]</span>
avessi arrestato uno per l'altro, e che quegli che doveva
essere arrestato si fosse salvato.
</p>

<p>
— Ma Athos? gridò d'Artagnan, a cui si raddoppiavano
le forze per l'abbandono stesso in cui sembrava che
le autorità avessero lasciato questo affare: ma di Athos
che ne avvenne?
</p>

<p>
— Siccome aveva fretta di riparare ai miei torti col
prigioniero, riprese l'albergatore, m'incamminai verso
la cantina per rimetterlo in libertà. Ah! signore! egli
non era più un uomo! era un diavolo! Alla proposizione
di libertà, dichiarò che quello era un laccio che gli
veniva teso, e che prima di uscire intendeva di imporre
le condizioni. Io gli dissi umilmente, poichè non mi dissimulava
la cattiva posizione in cui mi era messo portando
le mani sopra un moschettiere di Sua Maestà, gli
dissi ch'era pronto a sottomettermi alle sue condizioni.
</p>

<p>
— Prima di tutto, voglio che mi sia reso il mio lacchè
armato di tutto punto.
</p>

<p>
— Ci affrettammo d'obbedire a quest'ordine, signore,
noi eravamo disposti a fare tutto ciò che voleva il vostro
amico. Il signor Grimaud, questi ha detto il suo
nome quantunque non parli molto, il signor Grimaud
fu dunque disceso in cantina, ferito com'era: allora il
suo padrone, dopo di averlo ricevuto, tornò a berricare
la porta, ordinandoci di restare nella nostra bottega.
</p>

<p>
— Ma finalmente, gridò d'Artagnan, dov'è? dov'è
Athos?
</p>

<p>
— In cantina, signore.
</p>

<p>
— Come disgraziato, voi da quel giorno lo ritenete
ancora in cantina?
</p>

<p>
— Bontà divina! no, signore. Noi ritenerlo in cantina!
Voi dunque non sapete ciò che ha fatto in cantina?
Ah! signore! se voi poteste cavarlo di là, vi sarei riconoscente
e vi adorerei come il mio protettore.
</p>

<p>
— Allora egli è là? Io lo ritroverò là?
</p>

<p>
— Senza dubbio, signore, egli si è ostinato a rimaner
<span class="pagenum" id="Page_154">[154]</span>
là. Tutti i giorni dallo spiraglio gli si passa del pane
colla estremità di un forcale e della carne, quando
ne domanda. Ma ahimè! non è di pane e carne ch'egli
faccia il maggior consumo. Una volta ho tentato di discendere
con due dei miei servitori, ma egli andò in
furore. Ho inteso che montava le sue pistole, ed il suo
moschetto che veniva montato dal suo lacchè. Quindi,
allorchè gli abbiamo chiesto quali erano le sue intenzioni,
ci ha risposto, che fra lui ed il suo servitore avevano
quaranta colpi da poter tirare, e ch'essi li tirerebbero
fino all'ultimo, piuttosto che permettere che un
solo di noi mettesse piede in cantina. Allora, signore,
sono stato a lamentarmi dal governatore, che mi ha
risposto che io non aveva che quello chè mi meritava,
e che ciò mi avrebbe insegnato a insultare gli onorevoli
personaggi che venivano a ripararsi nel mio albergo.
</p>

<p>
— Di modo che da quel tempo?... riprese d'Artagnan
non potendo a meno di ridere della pietosa figura del
suo oste.
</p>

<p>
— Di modo che da quel tempo, signore, continuò
questi, noi meniamo la vita più trista che si possa vedere;
poichè, signore, bisogna che voi sappiate che tutte
le nostre provviste sono in cantina; là vi è il nostro
vino nei vasi, la birra, l'olio e le spezie, il lardo ed i salami;
e siccome ci è proibito di discendervi, siamo costretti
di negare il mangiare e bere ai forestieri che ci
giungono, di modo che tutto il credito della nostra osteria
si rovina. Anche una settimana, col vostro amico in
cantina, e noi siamo perduti.
</p>

<p>
— E questa sarebbe giustizia, birbo! Non si vedeva
al nostro aspetto che non potevano essere falsi monetarii?
dite.
</p>

<p>
— Sì, signore, sì, voi avete ragione, signore; ma sentite,
sentite, egli in questo momento va in collera.
</p>

<p>
— Senza dubbio, qualcuno gli avrà dato noia, disse
d'Artagnan.
</p>

<p>
<span class="pagenum" id="Page_155">[155]</span>
</p>

<p>
— Bisogna bene che qualcuno lo vada a disturbare,
ci sono giunti due viaggiatori inglesi.
</p>

<p>
— Ebbene?
</p>

<p>
— Ebbene! gli Inglesi amano il vino buono, come voi
sapete, e questi hanno chiesto del meglio. Mia moglie
allora avrà chiesto al sig. Athos il permesso d'entrare
per soddisfare a questi signori, ed egli lo avrà ricusato
come d'ordinario. Ah! bontà divina! ecco che il rumore
raddoppia.
</p>

<p>
D'Artagnan in fatti sentì un gran rumore uscire
dalla cantina; egli si alzò, e preceduto dall'oste che si
contorceva le mani, e seguito da Planchet, che teneva
montato il suo moschetto, si avvicinò al luogo della
scena.
</p>

<p>
I due gentiluomini erano esasperati, essi avevano fatto
una lunga corsa e morivano di fame e di sete.
</p>

<p>
— Ma questa è una tirannia gridarono essi in buonissimo
francese, quantunque coll'accento straniero: che
questo mastro pazzo non voglia lasciare a questa buona
gente l'uso del loro vino! A noi! sfondiamo la porta
e se egli è troppo arrabbiato, ebbene, lo uccideremo.
</p>

<p>
— Colle buone, signori, disse d'Artagnan cavando
dalla sua cinta un paio di pistole, voi non ucciderete
nessuno, se vi aggrada.
</p>

<p>
— Bene, bene! diceva dietro di se la voce calma di
Athos, lasciateli un poco entrare questi mangiatori di
ragazzi, e noi la vedremo.
</p>

<p>
Per quanto sembrassero essere coraggiosi, i due gentiluomini
inglesi si guardarono esitando; si sarebbe detto
che in quella cantina vi era una di quelle belve affamate,
giganteschi eroi delle leggende popolari, e di
cui nessuno sforza impunemente l'entrata della caverna.
</p>

<p>
Vi fu un momento di silenzio: ma finalmente i due
Inglesi ebbero vergogna d'indietreggiare, ed il più coraggioso
dei due discese i quattro o cinque scalini di
cui si componeva la scala, e dette sulla porta un calcio
da spaccare un muro.
</p>

<p>
<span class="pagenum" id="Page_156">[156]</span>
</p>

<p>
— Planchet, disse d Artagnan, io m'incarico di quello
che è in basso. Ah? signori, voi volete battaglia?
Ebbene! vi si darà!
</p>

<p>
— Mio Dio! gridò Athos, mi sembra di sentire la voce
di d'Artagnan.
</p>

<p>
— Realmente, disse d'Artagnan alzando la voce, sono
io amico mio.
</p>

<p>
— Ah! buono, disse Athos, noi allora lavoreremo ben
bene questi sfondatori di porte!
</p>

<p>
I gentiluomini avevano messo mano alla spada, ma
si trovavano in quel momento fra due fuochi. Esitarono
anche un istante, ma come la prima volta, la vinse
l'orgoglio, ed un secondo calcio fece scrosciare la porta
in tutta la sua altezza.
</p>

<p>
— Tienti in disparte, gridò Athos, tienti in disparte
d'Artagnan, che io faccio fuoco.
</p>

<p>
— Signori! gridò d'Artagnan, che non veniva mai
abbandonato dalla riflessione. Signori, rifletteteci! Pazienza,
Athos! voi v'impegnate in un cattivo affare, e
volete farvi crivellare dalle palle. Ecco il mio servo ed
io che vi lasceremo andare tre colpi di fuoco; altrettanto
vi giungerà dalla cantina; poi noi abbiamo ancora le
nostre spade, con cui, vi assicuro, il mio amico ed io
giuochiamo passabilmente. Lasciate a me la cura di
trattare le cose mie e le vostre; fra momenti voi avrete
da bere, ne impegno la mia parola.
</p>

<p>
— Se ve ne resta, mormorò con una voce rauca Athos.
</p>

<p>
L'oste senti un sudor freddo scorrergli lungo il dorso.
</p>

<p>
— In che modo? se te ne resta, disse d'Artagnan;
siate dunque tranquilli; in due non si avranno bevuta
tutta la cantina. Signori rimettete le vostre spade nel
fodero.
</p>

<p>
— Ebbene! rimettete voi pure le vostre pistole alla
cintola.
</p>

<p>
— Volentieri.
</p>

<p>
E d'Artagnan dette l'esempio, quindi voltandosi verso
Planchet, gli fece segno di smontare il suo moschetto.
</p>

<p>
<span class="pagenum" id="Page_157">[157]</span>
</p>

<p>
Gli Inglesi, convinti, rimisero, brontolando, le loro
spade nel fodero. Fu loro raccontato l'imprigionamento
di Athos, e siccome erano buoni gentiluomini, dettero
torto all'oste:
</p>

<p>
— Ora, signori, disse d'Artagnan, rimontate nella vostra
camera, e fra dieci minuti, ve lo garentisco, vi sarà
portato quanto desiderate.
</p>

<p>
Gl'Inglesi salutarono e sortirono.
</p>

<p>
— Adesso che sono solo, mio caro Athos, disse d'Artagnan,
apritemi la porta, ve ne prego.
</p>

<p>
— Sull'istante, disse Athos.
</p>

<p>
Allora s'intese un gran rumore di legni ammassati,
di puntelli gementi; erano la controscarpa e i bastioni
di Athos; che l'assediato demoliva da se stesso.
</p>

<p>
Un istante dopo la porta si aprì, e si vide comparire
la pallida testa di Athos, che con un rapidissimo colpo
d'occhio, esplorò le vicinanze.
</p>

<p>
D'Artagnan si gettò al di lui collo, e l'abbracciò teneramente;
volle quindi condurlo fuori di questo umido
soggiorno; allora soltanto si accorse che Athos traballava.
</p>

<p>
— Siete voi ferito? gli disse.
</p>

<p>
— Io? niente affatto, io sono ubriaco fracido, ecco tutto,
e nessuno ha mai fatto meglio di me per ottenere
questo scopo. Viva Dio! mio caro oste, bisogna dire che
per mia parte ne abbia bevuto per lo meno cento cinquanta
bottiglie.
</p>

<p>
— Misericordia! gridò l'oste se il lacchè ha bevuto
soltanto la metà del suo padrone, io sono rovinato.
</p>

<p>
— Grimaud è un lacchè di buona famiglia, che non
si sarebbe mai azzardato di fare lo stesso ordinario del
suo padrone! Egli ha bevuto soltanto il suo fiasco, credo
solo che si sia scordato di rimettere la chiavetta alla
botte. Sentite quella cola.
</p>

<p>
D'Artagnan scoppiò in una risata, che cambiò il freddo
brivido dell'oste in febbre calda.
</p>

<p>
<span class="pagenum" id="Page_158">[158]</span>
</p>

<p>
Nello stesso momento comparve a sua volta Grimaud,
dietro al suo padrone, col moschetto sulla spalla,
la testa ondeggiante, come i satiri ubriachi dei dipinti
di Rubens. Egli era asperso davanti e di dietro
da un liquido grasso, che l'oste riconobbe per il suo migliore
olio d'oliva.
</p>

<p>
Il corteggio traversò la gran sala, e andò ad installarsi
nella miglior camera dell'albergo, che d'Artagnan
occupò d'autorità.
</p>

<p>
In questo mentre l'oste e sua moglie si precipitarono,
coi lumi in mano in cantina, che loro era stata per
sì lungo tempo interdetta, ed ove gli aspettava un terribile
spettacolo.
</p>

<p>
Al di là delle fortificazioni, nelle quali Athos aveva
fatto breccia per uscire, e che si componevano di legnami,
di fascine, di assi, e di vasellami vuoti, disposti con
tutto l'ordine strategico, si vedevano qua e là, nuotanti
in un mare di olio e di vino, gli ossami di tutti i prosciutti
mangiati, nel mentre che un ammasso di bottiglie
rotte riempiva tutto l'angolo sinistro della cantina,
e che un tinello, la di cui chiavetta era rimasta aperta,
perdeva le ultime gocce del suo sangue.
</p>

<p>
Sopra cinquanta salami appesi al soffitto, ne restavano
appena dieci.
</p>

<p>
Allora gli urli dell'oste e dell'ostessa rintronarono
sotto le volte della cantina; d'Artagnan stesso ne fu
commosso. Athos non voltò neppure la testa.
</p>

<p>
Ma al dolore succedè la rabbia. L'oste s'armò di uno
spiedo, e nella sua disperazione, si slanciò nella camera
ove si erano ritirati i due amici.
</p>

<p>
— Del vino! disse Athos scoprendo l'oste.
</p>

<p>
— Del vino! gridò l'oste stupefatto, del vino! ma voi
me ne avete di già bevuto per cento doppie; ma io sono
un uomo rovinato, perduto, annientato.
</p>

<p>
— Bah! disse Athos, noi siamo sempre rimasti colla
sete.
</p>

<p>
<span class="pagenum" id="Page_159">[159]</span>
</p>

<p>
— Se vi foste contentati di bere, pazienza; ma voi
avete rotto tutte le bottiglie.
</p>

<p>
— Voi mi avete spinto sopra un terreno sdrucciolevole;
è colpa vostra.
</p>

<p>
— Tutto il mio olio perduto!
</p>

<p>
— L'olio è un balsamo sommo per le ferite, e bisognava
bene che questo povero Grimaud si medicasse
le ferite che gli avete fatte.
</p>

<p>
— Tutti i miei salami morsicati!
</p>

<p>
— Vi è una quantità enorme di sorci in questa cantina.
</p>

<p>
— Voi mi pagherete tutto! gridò l'oste esasperato.
</p>

<p>
— Ah! triplo birbante! disse Athos alzandosi.
</p>

<p>
Ma ricadde sul momento. Con questo tentativo aveva
esauste tutte le sue forze.
</p>

<p>
D'Artagnan venne in suo soccorso alzando la sua
spada.
</p>

<p>
L'oste indietreggiò di un passo, e si strusse in lagrime:
</p>

<p>
— Questo v'insegnerà, disse d'Artagnan, a trattare
in un modo più cortese gli ospiti che Dio vi manda.
</p>

<p>
— Dio? dite il diavolo!
</p>

<p>
— Mio caro amico, disse d'Artagnan, se voi ci rompete
ancora un altro poco le orecchie, noi ci anderemo
a rinchiudere tutti e quattro in cantina, e vedremo se
il guasto è veramente così grande come voi dite.
</p>

<p>
— Ebbene! sì, signori, io ho torto, disse l'oste, lo
confesso, ma ogni peccato merita misericordia. Voi siete
signori, ed io sono un povero albergatore; voi avrete
pietà di me.
</p>

<p>
— Ah! se tu parli in questo modo, disse Athos, tu
mi trafiggi il cuore, e le lagrime scorreranno dai miei
occhi, come scorreva il vino dai tuoi vasi. Non siamo
poi tanto diavoli quanto sembra. Sentiamo, vieni qui,
e parliamo.
</p>

<p>
L'oste si avvicinò con inquietudine.
</p>

<p>
<span class="pagenum" id="Page_160">[160]</span>
</p>

<p>
— Vieni ti dico, e non aver paura. Al momento che
io ti pagava, ho messo la mia borsa sulla tavola.
</p>

<p>
— Sì, signore.
</p>

<p>
— Questa borsa conteneva sessanta doppie; ove sono
andate?
</p>

<p>
— Le ho deposto al tribunale, signore; mi era stato
detto ch'era moneta falsa.
</p>

<p>
— Ebbene fatti rendere la mia borsa, e tienti le sessanta
doppie.
</p>

<p>
— Ma il signore sa bene che il tribunale non lascia
mai quel che tiene; se fosse moneta falsa vi sarebbe
ancora qualche speranza, ma disgraziatamente sono
monete buone.
</p>

<p>
— Accomoda questo affare, amico, mio, ciò non mi
riguarda, tanto più che non mi è rimasta una lira.
</p>

<p>
— Vediamo, disse d'Artagnan, il cavallo di Athos
dov'è?
</p>

<p>
— Nella scuderia.
</p>

<p>
— Quanto vale?
</p>

<p>
— Tutto al più cinquanta doppie.
</p>

<p>
— Ne vale ottanta. Prendilo, e che tutto sia finito.
</p>

<p>
— Come! tu vendi il mio cavallo? tu vendi il mio
Bajazet? E su che cosa farò io la vicina campagna? su
Grimaud?
</p>

<p>
— Io te ne ho condotto un altro, disse d'Artagnan.
</p>

<p>
— Un altro?
</p>

<p>
— Sì e magnifico! gridò l'oste.
</p>

<p>
— Allora, se ve n'è un altro più bello e più giovane,
prenditi il vecchio, e portaci da bere!
</p>

<p>
— Di quale? domandò l'oste del tutto rasserenato.
</p>

<p>
— Di quello che sta nel fondo; ve ne restano ancora
venticinque bottiglie, tutte le altre sono state rotte
nella mia caduta. Portane sei.
</p>

<p>
— Ma quest'uomo è un fulmine, disse l'oste tra se;
se resta soltanto qui altri quindici giorni, e che paghi
ciò che beve, io riordino i miei affari.
</p>

<p>
<span class="pagenum" id="Page_161">[161]</span>
</p>

<p>
— E non dimenticare, continuò d'Artagnan, di portarne
quattro bottiglie dello stesso ai due Inglesi.
</p>

<p>
— Ora, disse Athos, mentre aspettiamo che ci portino
del vino, raccontami d'Artagnan ciò che è accaduto
degli altri; sentiamo.
</p>

<p>
D'Artagnan gli raccontò in che modo aveva ritrovato
Porthos nel suo letto con una stravoltura, e Aramis
ad una tavola con due filosofi. Mentre terminava,
l'oste rientrò colle chieste bottiglie, e con un prosciutto
che fortunatamente per lui era rimasto fuori di cantina.
</p>

<p>
— Sta bene, disse Athos riempiendo il suo bicchiere
e quello di d'Artagnan, ciò è in quanto a Porthos ed
Aramis; ma voi, amico mio, che cosa vi è accaduto personalmente?
</p>

<p>
— Ahimè! disse d'Artagnan, ciò che io ho si è, che
sono il più disgraziato di noi tutti!
</p>

<p>
— Tu, disgraziato, d'Artagnan? disse Athos; sentiamo,
da che nasce il tuo infortunio? dillo a me.
</p>

<p>
— Più tardi, rispose d'Artagnan.
</p>

<p>
— Più tardi, e perchè più tardi? perchè tu credi che
io sia ubriaco, d'Artagnan? ritieni bene questo: che io
non ho mai le mie idee così ben chiare, che quando
ho bevuto: parla adunque, io sono tutto orecchie.
</p>

<p>
D'Artagnan raccontò la sua avventura colla signora
Bonacieux, Athos l'ascoltò senza battere palpebra, quindi,
quando ebbe finito.
</p>

<p>
— Tutte queste sono miserie, disse Athos, miserie!
</p>

<p>
Era la parola favorita di Athos.
</p>

<p>
— Voi dite sempre miserie, mio caro Athos, disse
d'Artagnan, ciò sta molto male sulle vostre labbra, a
voi che non avete mai amato.
</p>

<p>
L'occhio tetro d'Athos s'infiammò di un tratto; ma
non fu che un lampo, ritornò tetro e vagante come
prima.
</p>

<p>
— È vero, diss'egli tranquillamente, io non ho mai
amato.
</p>

<p>
<span class="pagenum" id="Page_162">[162]</span>
</p>

<p>
— Voi vedete bene, allora cuore di pietra, disse d'Artagnan,
che avete torto di essere così duro con noi altri
cuori teneri.
</p>

<p>
— Cuori teneri, cuori squarciati, disse Athos.
</p>

<p>
— Che volete voi dire?
</p>

<p>
— Io dico che l'amore è come una lotteria, in cui chi
vince, guadagna la morte! Voi siete ben fortunato per
aver perduto, credetemi, mio caro d'Artagnan. E se io
ho un consiglio da darvi, è quello di perdere sempre.
</p>

<p>
— Ella però aveva l'aspetto d'amarmi tanto!
</p>

<p>
— Ne aveva l'aspetto.
</p>

<p>
— Oh! essa mi amava.
</p>

<p>
— Fanciullo! non vi è alcuno che non abbia creduto,
come credete voi, che la sua amica non lo amasse, e
non vi è uomo che non sia stato tradito dalla sua amica.
</p>

<p>
— Eccetto voi, Athos, che non ne avete mai avute.
</p>

<p>
— È vero, disse Athos dopo un momento di silenzio,
io non ne ho mai avute. Beviamo!
</p>

<p>
— Ma allora, filosofo che siete, disse d'Artagnan, istruitemi,
sostenetemi, io ho bisogno d'imparare e di essere
consolato.
</p>

<p>
— Consolato! e di che?
</p>

<p>
— Della mia disgrazia.
</p>

<p>
— La vostra disgrazia mi fa ridere, disse Athos stringendosi
nelle spalle; io desidererei sapere se è una storia
d'amore che voi volete che vi racconti.
</p>

<p>
— Accaduta a voi?
</p>

<p>
— A me o ad un mio vicino che importa?
</p>

<p>
— Dite, Athos, dite.
</p>

<p>
— Beviamo noi faremo meglio.
</p>

<p>
— Bevete e raccontate.
</p>

<p>
— In fatti si può fare, disse Athos vuotando e riempiendo
subito il suo bicchiere; queste due cose vanno
perfettamente d'accordo.
</p>

<p>
— Io ascolto, disse d'Artagnan.
</p>

<p>
Athos si raccolse, ed a misura che si raccoglieva,
<span class="pagenum" id="Page_163">[163]</span>
d'Artagnan lo vedeva impallidire: era giunto a quel periodo
d'ubriachezza, in cui gli ordinarii bevitori cadono
e dormono. Egli, sognava altamente, senza dormire.
Questo sonnambulismo dell'ubriachezza aveva qualche
cosa di spaventoso.
</p>

<p>
— Voi dunque lo volete assolutamente? domandò egli.
</p>

<p>
— Io ve ne prego, rispose d'Artagnan.
</p>

<p>
— Che sia dunque fatto ciò che voi desiderate. Uno
dei miei amici... uno dei miei amici, intendete bene?
non io, disse Athos interrompendosi con un profondo
sospiro; uno dei conti della mia provincia, vale a dire
di Berry, nobile come un Dandolo, come un Mont-morency,
divenne innamorato a venticinque anni di una
giovinetta di sedici, bella come gli amori. A traverso
l'ingenuità dell'età sua, traspariva un sospiro ardente,
uno spirito, non di donna, ma di poeta; ella non piaceva,
ma inebriava. Essa viveva in un piccolo borgo, presso
il suo fratello che si dimostrava in apparenza onesta
persona. Entrambi erano venuti in quel paese dall'estero.
Essi venivano, non si sapeva di dove, ma vedendo
lei così bella, e suo fratello così pietoso, non si
pensava di chieder loro d'onde venivano. Del resto si diceva
che fossero di buona estrazione. Il mio amico, che
era il signore del paese, avrebbe potuto sedurla, o prenderla
con la forza a suo piacere; egli era il padrone: chi
sarebbe venuto in soccorso di due stranieri, di due sconosciuti?
disgraziatamente egli era un uomo onesto, e la
sposò. Pazzo! stupito! imbecille!
</p>

<p>
— Ma perchè, dal momento che l'amava, domandò
d'Artagnan.
</p>

<p>
— Aspettate dunque, disse Athos. Egli la condusse
al suo castello, e ne formò la prima dama della provincia.
E bisogna renderle giustizia, ella sosteneva perfettamente
il suo rango.
</p>

<p>
— Ebbene? domandò d'Artagnan.
</p>

<p>
— Ebbene! un giorno ch'ella era alla caccia con suo
<span class="pagenum" id="Page_164">[164]</span>
marito, continuò Athos parlando molto in fretta e a
bassa voce, cadde da cavallo e si svenne; il conte si slanciò
in suo soccorso, e siccome ella si soffocava nei suoi
abiti, li tagliò col suo pugnale, e le scuoprì le spalle.
Indovinate ciò ch'ella aveva sopra d'una spalla, d'Artagnan? disse
Athos con un grande scoppio di risa.
</p>

<p>
— Posso io saperlo? domandò d'Artagnan.
</p>

<p>
— Un giglio, disse Athos. Ella era bollata.
</p>

<p>
E Athos vuotò di un sol fiato il bicchiere che teneva
in mano.
</p>

<p>
— Che orrore! gridò d'Artagnan, che cosa mi dite
mai!
</p>

<p>
— La verità, mio caro. L'angiolo era un demonio; la
povera giovinetta era una ladra.
</p>

<p>
— E che cosa fece il conte?
</p>

<p>
— Il conte era un gran signore, nelle sue terre egli
aveva il diritto di alta e bassa giustizia, terminò di
stracciare gli abiti della contessa, le legò dietro al dorso
le mani, e la impiccò ad un albero.
</p>

<p>
— Cielo! Athos un omicidio! gridò d'Artagnan.
</p>

<p>
— Sì, un omicidio, niente di più, disse Athos pallido
come la morte. Ma, mi si lascia mancare di vino, a
quanto sembra.
</p>

<p>
E afferrò il collo dell'ultima delle bottiglie che rimaneva
piena, l'avvicinò alla sua bocca e la vuotò in un
fiato come avrebbe fatto di un bicchiere ordinario.
</p>

<p>
Lasciò quindi cadersi la testa sulle mani; d'Artagnan
rimase davanti a lui compreso di spavento.
</p>

<p>
— Ciò mi ha guarito dalle donne belle, poetiche ed
amorose, disse Athos rialzando la testa, senza pensare
a proseguire l'apologia del conte. Il cielo vi conceda
altrettanto! Beviamo!
</p>

<p>
— Così dunque ella morì? balbettò d'Artagnan.
</p>

<p>
— Per bacco! disse Athos. Ma stendetemi dunque il
vostro bicchiere. Del prosciutto! gridò egli non possiamo
più bere!
</p>

<p>
<span class="pagenum" id="Page_165">[165]</span>
</p>

<p>
— Ma suo fratello?.. aggiunse timidamente d'Artagnan.
</p>

<p>
— Suo fratello?
</p>

<p>
— Sì, quel suo fratello così buono!
</p>

<p>
— Ah! io me n'informai per impiccare anche lui, ma
egli era stato previdente, aveva lasciata la casa il giorno
innanzi.
</p>

<p>
— E si è saputo niente che cosa era questo miserabile?
</p>

<p>
— Era il primo amante ed il complice della bella, un
degno galantuomo che aveva finto d'essere prete per
maritare la sua amica, e assicurarle un avvenire. Egli
sarà stato squartato, io spero.
</p>

<p>
— Oh! mio Dio! disse d'Artagnan affatto stordito per
questa orribile avventura.
</p>

<p>
— Mangiate dunque di questo prosciutto, d'Artagnan;
esso è squisito, disse Athos tagliandone una fetta
che mise sul piatto del giovane. Che disgrazia che
nella cantina non ve n'erano che quattro di questa qualità!
avrei bevuto cinquanta bottiglie di più.
</p>

<p>
D'Artagnan non poteva sopportare questa conversazione,
che lo avrebbe reso pazzo; lasciò cadere la sua
testa fra le mani, e finse di addormentarsi.
</p>

<p>
— I giovani non sanno più bere, disse Athos guardandolo
con occhio pietoso; eppure questi è uno dei
migliori.
</p>

<div class="chapter">
<h2 id="cap28">CAPITOLO XXVIII.
<span class="smaller">IL RITORNO</span></h2>
</div>

<p>
D'Artagnan era rimasto stordito della terribile confidenza
di Athos. Molte cose però gli rimanevano molto
oscure in questa mezza rivelazione. Primieramente era
stata fatta da un uomo del tutto ubriaco, ad un uomo
che lo era per metà. Ciò nonostante, malgrado l'incertezza
<span class="pagenum" id="Page_166">[166]</span>
che i vapori di due o tre bottiglie di Borgogna
fanno salire alla testa, d'Artagnan nel rialzarsi il giorno
dopo aveva ancora impresso nella mente parola per
parola tutto il discorso di Athos, nell'ordine con cui
erano cadute dalla bocca di lui e penetrate erano nelle
sue orecchie. Ogni suo dubbio non faceva che fargli nascere
maggiore smania di giungere alla certezza, e si
portò nella camera del suo amico colla ferma intenzione
di riattaccare la conversazione della sera innanzi; ma
ritrovò Athos nel pieno godimento di tutti i suoi sentimenti,
vale a dire ritornato l'uomo più furbo e più impenetrabile
di tutti gli uomini.
</p>

<p>
Del resto, il moschettiere dopo avere scambiato con
lui un sorriso, ed una stretta di mano, andò egli stesso
all'avvantaggio del suo pensiero.
</p>

<p>
— Io era ben ubriaco ieri sera, mio caro d'Artagnan,
disse egli. Ma ne sono accorto questa mattina dalla mia
lingua ch'era grossa, e dal mio polso che era ancora
molto agitato; ci scommetto che ho sciorinato un migliaio
di stravaganze.
</p>

<p>
E dicendo queste parole guardò il suo amico con uno
sguardo così fisso, che lo mise in imbarazzo.
</p>

<p>
— Ma no, replicò d'Artagnan, se bene mi ricordo,
voi non avete detto niente che sia fuori dell'ordinario.
</p>

<p>
— Ah! voi mi fate meravigliare; mi pareva di avervi
raccontato una storia delle più lamentevoli.
</p>

<p>
E guardava il giovane come se avesse voluto leggere
nel fondo dell'anima sua.
</p>

<p>
— In fede mia, rispose d'Artagnan, pare che fossi
più ubriaco ancora di voi, poichè non mi ricordo di
niente.
</p>

<p>
Athos non rimase pago di queste parole, e riprese:
</p>

<p>
— Voi non siete tale da non aver rimarcato, mio caro
amico, che ciascuno ha il suo genere di ubriachezza,
trista o gaia. Io ho l'ubriachezza trista, e quando
sono ubriaco ho la mania di raccontare delle lugubri
<span class="pagenum" id="Page_167">[167]</span>
favole, di cui mi empiè il cervello la mia stupida allevatrice.
È il mio difetto, difetto capitale, ne convengo;
ma se si eccettua questo, io sono un bravo bevitore.
</p>

<p>
Athos diceva questo in un modo così naturale, che
d'Artagnan fu sconcertato della sua convinzione.
</p>

<p>
— Ah! è dunque ciò infatti, riprese il giovane tentando
di riafferrare la verità, è dunque ciò di cui mi
risovvengo, come del resto uno si risovviene di un sogno,
che noi ne abbiamo parlato d'impiccati.
</p>

<p>
— Ah! vedete bene, disse Athos impallidendo, ma
pure cercato di ridere; io ne era sicuro; gli impiccati
sono il mio incubo.
</p>

<p>
— Sì, sì, riprese d'Artagnan, ecco che pensandoci
bene mi ritorna la memoria; si trattava.... aspettate
dunque, si trattava di una donna.
</p>

<p>
— Vedete, disse Athos diventando quasi livido; è la
mia grande storia della donna bionda, e quando racconto
quella, è segno che sono ubriaco morto.
</p>

<p>
— Si, è d'essa, disse d'Artagnan, la storia della bionda,
grande e bella, dagli occhi azzurri.
</p>

<p>
— Sì, ed impiccata.
</p>

<p>
— Da suo marito, ch'era un signore di vostra conoscenza,
continuò d'Artagnan guardando fissamente Athos.
</p>

<p>
— Ebbene! guardate un poco come si può facilmente
compromettere un uomo, quando uno non sa più quello
che si dica, riprese Athos stringendosi nelle spalle,
come se lo avesse preso pietà di se stesso. Decisamente
non voglio più ubriacarmi, d'Artagnan; è una troppo
cattiva abitudine.
</p>

<p>
D'Artagnan rimase silenzioso; allora cambiando ad
un tratto la conversazione.
</p>

<p>
— A proposito, disse Athos, io vi ringrazio del cavallo
che mi avete condotto.
</p>

<p>
— È di vostro gusto?
</p>

<p>
— Sì, ma non è un cavallo di fatica.
</p>

<p>
<span class="pagenum" id="Page_168">[168]</span>
</p>

<p>
— V'ingannate, io con lui ho fatto dieci leghe in meno
di un'ora e mezzo, e dopo sembrava che non avesse
fatto che il giro della piazza di S. Sulpizio.
</p>

<p>
— Con ciò, voi mi date un forte dispiacere.
</p>

<p>
— Un forte dispiacere?
</p>

<p>
— Sì, perchè me ne sono disfatto.
</p>

<p>
— In che modo?
</p>

<p>
— Ecco il fatto, questa mattina mi sono svegliato a
sei ore, voi dormivate come un tasso, e io non sapeva
che fare; era ancora tutto instupidito dalla nostra crapula
di ieri a sera: sono disceso nella sala grande ed ho
veduto uno dei nostri Inglesi che mercanteggiava un
cavallo, essendogli morto ieri il suo per uno sbocco di
sangue. Mi avvicinai a lui, e siccome vedeva che offriva
cento luigi per un ronzino bruciato; «perdinci, gli
dissi, mio gentiluomo, io pure ho un cavallo da vendere».
</p>

<p>
— «Ed anche bellissimo, diss'egli, l'ho veduto ieri,
il servo del vostro amico lo teneva a mano.
</p>

<p>
« — Ritrovate voi ch'egli valga cento doppie?
</p>

<p>
« — Sì, e volete voi darmelo per questo prezzo?
</p>

<p>
« — No, ma io me lo giuoco.
</p>

<p>
« — A che?
</p>

<p>
« — Ai dadi.
</p>

<p>
— Detto, fatto, e ho perduto il cavallo. Ah! ma io ho
riguadagnato la gualdrappa e le redini.
</p>

<p>
D'Artagnan fece una fisonomia spiacevole.
</p>

<p>
— Vi dispiace forse? disse Athos.
</p>

<p>
— Sì, ve lo confesso, replicò d'Artagnan, questo cavallo
doveva servire a farci riconoscere in un giorno
di battaglia, era un pegno, un ricordo. Athos, voi avete
avuto torto.
</p>

<p>
— Eh! amico mio, mettetevi al mio posto, riprese
il moschettiere; io mi annoiava a morte; e poi, parola
d'onore, io non amo i cavalli inglesi. Vediamo, se non
si tratta che di essere riconosciuti da qualcuno, la sella
e le briglie basteranno, sono abbastanza rimarchevoli.
<span class="pagenum" id="Page_169">[169]</span>
In quanto al cavallo noi ritroveremo qualche scusa
per giustificare la sua sparizione. Che diavolo, un
cavallo è mortale, mettiamo che al mio fosse venuto la
morva o il cimurro.
</p>

<p>
D'Artagnan continuava ad essere corrucciato.
</p>

<p>
— Ciò mi fa dispiacere, continuò Athos, che sembriate
essere tanto attaccato a questi animali, perchè io
non sono ancora alla fine della mia storia.
</p>

<p>
— Che avete voi dunque fatto ancora?
</p>

<p>
— Dopo aver perduto il mio cavallo, nove contro dieci
(vedete il colpo!) mi venne l'idea di giuocare il vostro:
</p>

<p>
— Sì, ma spero bene che vi sarete fermato alla sola
idea.
</p>

<p>
— No, io l'ho messa in esecuzione sull'istante.
</p>

<p>
— Ah! per esempio! gridò d'Artagnan inquieto.
</p>

<p>
— Giuocai, e perdei.
</p>

<p>
— Il mio cavallo?
</p>

<p>
— Il vostro cavallo, sette contr'otto; per colpa di
un punto... Voi conoscete il proverbio?...
</p>

<p>
— Athos, io vi giuro che voi non avete il vostro buon
senso.
</p>

<p>
— Mio caro, era ieri, quando vi raccontava quelle
pazze storie, che bisognava dirmi così, e non questa
mattina. Io dunque l'ho perduto con tutta la sella ed
i finimenti possibili.
</p>

<p>
— Ma questo è orribile!
</p>

<p>
— Aspettate dunque, non siamo ancora alla fine; io
sarei un eccellente giuocatore se non mi ostinassi, ma
io mi vado ostinando; è come quando bevo. Io dunque
mi ostinai a giuocare.
</p>

<p>
— Ma che cosa potevate voi giuocare, sè non vi restava
più nulla?
</p>

<p>
— Sia pure, sia pure, ma restava a voi questo diamante
che brilla al vostro dito, e che ieri aveva rimarcato.
</p>

<p>
<span class="pagenum" id="Page_170">[170]</span>
</p>

<p>
— Questo diamante! gridò d'Artagnan portando vivamente
la mano sul suo anello.
</p>

<p>
— E siccome io sono conoscitore, avendone avuto
qualcuno per conto mio, l'ho stimato mille doppie.
</p>

<p>
— Spero bene, disse d'Artagnan mezzo morto dallo
spavento, che non avrete menomamente fatta menzione
del mio anello?
</p>

<p>
— Al contrario, amico caro; voi capirete, questo diamante
diventava la nostra sola risorsa, con esso io poteva
riguadagnare le nostre gualdrappe e i nostri cavalli,
ed anche del danaro pel viaggio.
</p>

<p>
— Athos! voi mi fate fremere! gridò d'Artagnan.
</p>

<p>
— Parlai dunque del vostro diamante al mio tenitore,
che lo aveva egli pure rimarcato. Che diavolo! mio
caro, voi portate al vostro dito una stella del cielo, e
non volete che vi si faccia attenzione? impossibile!
</p>

<p>
— Terminate, mio caro, terminate, disse d'Artagnan,
poichè in parola, col vostro sangue freddo mi
fate morire.
</p>

<p>
— Noi dividemmo dunque il vostro diamante in dieci
parti di cento doppie l'una.
</p>

<p>
— Ah! voi volete ridere, o provarmi, disse d'Artagnan,
che cominciava ad essere preso pei capelli dalla
collera, come Minerva prendeva Achille nella Iliade.
</p>

<p>
— No, io non ischerzo, per bacco! avrei voluto vedervici!
Erano quindici giorni che non aveva veduto
faccia umana, e che stava là ad imbestialirmi ricreandomi
colle bottiglie.
</p>

<p>
— Questa non è una ragione per giuocare il mio diamante!
rispose d'Artagnan, stringendo il suo pugno
con un fremito nervoso.
</p>

<p>
— Ascoltate dunque la fine. Dieci parti di cento doppie
l'una e dieci colpi senza rivincita. In tredici colpi,
ho perduto tutto. Il numero tredici mi è sempre stato
fatale; fu il tredici luglio che...
</p>

<p>
— <i>Ventrebleu!</i> gridò d'Artagnan alzandosi da tavola;
<span class="pagenum" id="Page_171">[171]</span>
la storia di quella mattina gli faceva dimenticare quella
della sera innanzi.
</p>

<p>
— Pazienza, disse Athos. Io aveva il mio piano. L'Inglese
era un originale. Io lo aveva veduto di buon
mattino parlare con Grimaud, e Grimaud mi aveva avvertito
che gli aveva fatte delle proposizioni per entrare
al suo servizio. Io gli giuocai Grimaud, il silenzioso
Grimaud diviso in dieci parti.
</p>

<p>
— Ah! per bacco! disse d'Artagnan scoppiando dalle
risa.
</p>

<p>
— Grimaud stesso, intendete voi? e colle dieci parti
di Grimaud, che tutte assieme non valgono un ducatone,
riguadagnai il diamante. Ditemi ora che la persistenza
non è una virtù?
</p>

<p>
— In fede mia, questa è bellissima! gridò d'Artagnan
consolato, e tenendosi le coste dal ridere.
</p>

<p>
— Voi capirete che, sentendomi in vena, mi rimisi
subito a giuocare sul diamante.
</p>

<p>
— Ah? diavolo? disse d'Artagnan imbruttito di nuovo.
</p>

<p>
— Ho riguadagnato i finimenti del vostro cavallo,
poi il vostro cavallo, poi i finimenti del mio, poi il mio
cavallo, quindi ho riperduto. In poche parole: ho riguadagnati
i finimenti del mio cavallo e del vostro.
Ecco a che punto sta la cosa. È stato un colpo superbo,
per cui mi sono fermato là.
</p>

<p>
D'Artagnan respirò come se gli fosse stata tolta l'osteria
di sopra al petto.
</p>

<p>
— Infine, il diamante mi resta, si, o no? diss'egli timidamente.
</p>

<p>
— Intatto, mio caro amico, e di più gli arnesi del
vostro bel cavallo e del mio.
</p>

<p>
— Ma che faremo noi degli arnesi senza cavalli?
</p>

<p>
— Io ho un'idea sovr'essi.
</p>

<p>
— Athos, voi mi fate fremere.
</p>

<p>
— Ascoltate, voi non avete giuocato da lungo tempo
d'Artagnan?
</p>

<p>
<span class="pagenum" id="Page_172">[172]</span>
</p>

<p>
— E non ho neppure volontà di giuocare.
</p>

<p>
— Non giuriamo di niente. Voi non avete giuocato
da lungo tempo, diceva io. Voi dunque dovete avere
la mano buona.
</p>

<p>
— Ebbene! e poi?
</p>

<p>
— Ebbene! l'Inglese ed il suo compagno sono ancora
là, ho rimarcato che ad essi dispiace molto non avere
gli arnesi.
</p>

<p>
— Voi sembrate esser molto affezionato al cavallo.
Al vostro posto io giocherei gli arnesi contro il vostro
cavallo.
</p>

<p>
— Ma egli non vorrà giuocarlo per un solo arnese?
</p>

<p>
— Giuocateli tutti e due, perdinci! io non sono un
egoista come voi.
</p>

<p>
— Voi fareste così? disse d'Artagnan indeciso, tanto
la confidenza di Athos lo andava guadagnando senza
che se ne accorgesse.
</p>

<p>
— Parola d'onore, nel vostro caso farei così, e in
un sol colpo.
</p>

<p>
— Il mal è che, avendo perduto i cavalli, mi premeva
enormemente di conservare almeno gli arnesi.
</p>

<p>
— Allora, giuocate il vostro diamante.
</p>

<p>
— Oh! quest'è un altro affare, giammai, giammai.
</p>

<p>
— Diavolo! disse Athos, voi non volete arrischiare
niente! io vi proporrei di giuocare Planchet, ma siccome
questo giuoco è già stato fatto, l'Inglese forse non
vorrà rifarlo più.
</p>

<p>
— Decisamente, mio caro Athos, amo meglio di non
arrischiar niente, disse d'Artagnan.
</p>

<p>
— Mi dispiace, disse freddamente Athos. Quegli Inglesi
sono imbottiti di doppie. Eh! mio Dio tentate un
colpo: un colpo è presto fatto.
</p>

<p>
— E se perdo?
</p>

<p>
— Se perdete, cederete gli arnesi.
</p>

<p>
— Vada per un colpo, disse d'Artagnan.
</p>

<p>
Athos si mise in cerca dell'Inglese; lo ritrovò in scuderia,
<span class="pagenum" id="Page_173">[173]</span>
ove esaminava gli arnesi con occhio cupido; l'occasione
era buona. Furono fatte le condizioni, i due finimenti
completi contro un cavallo, o cento doppie.
L'Inglese calcolò presto; i due finimenti valevano bene
trecento doppie. Si misero a tavolino.
</p>

<p>
D'Artagnan gettò i dadi tremando, e ne sortì il numero
tre; il suo pallore spaventò Athos che si contentò
di dire:
</p>

<p>
— Ecco un colpo tristo, compagno; voi, signore, avrete
i cavalli bene insellati e imbrigliati.
</p>

<p>
L'Inglese trionfante non si dette neppure la pena di
scuotere i dadi, li gettò sulla tavola senza guardarli,
tanto era sicuro della vittoria. D'Artagnan si era voltato
per nascondere il suo cattivo umore.
</p>

<p>
— Guarda, guarda, guarda? disse Athos colla sua
voce tranquilla, questo colpo di dadi è straordinario,
e non l'ho veduto che quattro volte in vita mia: due
assi!
</p>

<p>
L'Inglese guardò, preso da meraviglia: d'Artagnan
divenne rosso del piacere.
</p>

<p>
— Sì, continuò Athos, quattro volte soltanto; una
volta presso il sig. Crépuy, un'altra volta in campagna
nel mio castello di... quando avevo un castello; la terza
volta dal sig. de Tréville, che ci sorprese tutti; finalmente
la quarta in una cena.
</p>

<p>
— Il signore riprende il suo cavallo? disse l'Inglese.
</p>

<p>
— Certamente! disse d'Artagnan.
</p>

<p>
— Allora non mi dà rivincita?
</p>

<p>
— Le nostre condizioni dicono senza rivincita; ve ne
ricordate voi?
</p>

<p>
— È vero. Il vostro cavallo sarà restituito al vostro
lacchè, signore.
</p>

<p>
— Un momento, signore, disse Athos; vi chiedo il
permesso di dire una parola al mio amico.
</p>

<p>
— Dite pure.
</p>

<p>
Athos tirò in disparte d'Artagnan.
</p>

<p>
<span class="pagenum" id="Page_174">[174]</span>
</p>

<p>
— Ebbene, gli disse d'Artagnan che volete ancora
da me, tentatore? tu vuoi ch'io giuochi, non è vero?
</p>

<p>
— No, io voglio che voi riflettiate.
</p>

<p>
— A che?
</p>

<p>
— Voi riprendete il vostro cavallo?
</p>

<p>
— Senza dubbio.
</p>

<p>
— Avete torto, io prenderei le cento doppie: voi sapete
che avete giuocato i finimenti contro il cavallo o
cento doppie, a vostra scelta.
</p>

<p>
— Sì.
</p>

<p>
— Io prenderei le cento doppie.
</p>

<p>
— Ed io prendo il cavallo.
</p>

<p>
— Voi avete torto, vi dico e vi ripeto. Che faremo
noi di un cavallo in due? io non posso montare in groppa.
Noi avremo l'aspetto di due figli d'Aimone che
hanno perduti i loro fratelli; voi non vorrete umiliarmi
cavalcando vicino a me sopra quel magnifico cavallo.
Io, senza esitare un solo istante, prenderei le cento
doppie; noi abbiamo bisogno di danaro per ritornare
a Parigi.
</p>

<p>
— Io ho molto affetto per questo cavallo, Athos.
</p>

<p>
— E voi avete torto, amico mio; un cavallo può
prendere una sfiancata, può mangiare ad una rastelliera
ove ha mangiato un cavallo incimurrito, ed ecco
un cavallo, o piuttosto cento doppie perdute; poi bisogna
che il padrone nutrisca il cavallo, mentre al contrario
cento doppie nutriscono il padrone.
</p>

<p>
— Ma in che modo ritorneremo noi?
</p>

<p>
— Perdinci! sopra i cavalli dei nostri lacchè. Si conoscerà
sempre dal nostro aspetto che siamo persone
di condizione.
</p>

<p>
— La bella figura che ci faremo sopra dei ronzini,
nel mentre che Aramis e Porthos, cavalcheranno i loro
destrieri!
</p>

<p>
— Aramis! Porthos! gridò Athos, e si mise a ridere.
</p>

<p>
— Che? domandò d'Artagnan che non capiva niente
della ilarità del suo amico.
</p>

<p>
<span class="pagenum" id="Page_175">[175]</span>
</p>

<p>
— Niente, niente. Continuate, disse Athos.
</p>

<p>
— Così il vostro consiglio?..
</p>

<p>
— È di prendere le cento doppie, d'Artagnan; colle
cento doppie noi possiamo far festa fino alla fine del
mese; noi abbiamo sofferte molte fatiche, e sarà bene
che ci riposiamo un poco.
</p>

<p>
— Riposarmi? Oh! no, Athos. Subito che sarò a Parigi,
mi metterò in traccia di quella povera donna.
</p>

<p>
— Ebbene! credete voi che il vostro cavallo vi sarà
più utile in questo che i buoni luigi d'oro? prendete
le cento doppie, amico mio, prendete le cento doppie.
</p>

<p>
D'Artagnan non aveva bisogno che di una ragione
per arrendersi; questa gli parve eccellente. D'altronde,
resistendo più lungamente temeva di comparire un egoista
agli occhi di Athos. Accettò, dunque, e scelse
le cento doppie che l'Inglese gli contò una sull'altra
nel momento.
</p>

<p>
Quindi non si pensò più che a partire. La pace fermata
coll'albergatore, oltre il vecchio cavallo di Athos,
costò sei doppie. D'Artagnan e Athos presero i
cavalli di Planchet e Grimaud; i due camerieri si misero
in istrada a piedi, portando sulle loro teste gli
arredi del cavalli perduti.
</p>

<p>
Per quanto fossero mal montati, i due amici presero
ben presto un gran vantaggio sopra i loro lacchè e
giunsero a Creve-Coeur. Di lontano scopersero Aramis
malinconicamente appoggiato alla sua finestra
guardando come <i>mia sorella Anna</i> la polvere dell'orizzonte.
</p>

<p>
— Olà! Eh! Aramis! che diavolo fate dunque là? gridarono
i due amici.
</p>

<p>
— Ah! siete voi, d'Artagnan? siete voi, Athos? disse
il giovane. Io pensava con quale rapidità se ne vanno
i beni di questo mondo, il cavallo inglese, che si
allontanava, e che scomparì fra un nembo di polvere,
mi era un vivo simbolo della fragilità delle cose umane.
<span class="pagenum" id="Page_176">[176]</span>
La vita stessa può risolversi in tre parole: <i>erat,
est, fuit.</i>
</p>

<p>
— In fondo, che cosa volete dire?... domandò d'Artagnan
che cominciava a dubitare della verità.
</p>

<p>
— Ciò vuol dire che ho fatto una convenzione da
imbecille. Sessanta luigi un cavallo che, dal modo con
cui trotta, può fare cinque leghe l'ora.
</p>

<p>
D'Artagnan e Athos scoppiarono dalle risa.
</p>

<p>
— Mio caro d'Artagnan, disse Aramis, non lo abbiate
troppo a male, ve ne prego; necessità non ha
leggi. D'altronde, io sono il primo ad essere punito,
poichè questo infame stoccatore mi ha rubato almeno
cinquanta luigi. Ah! voi siete bravi economi, voi altri;
voi venite sui cavalli dei vostri lacchè, e vi fate
condurre a mano i vostri cavalli di lusso, dolcemente
e a piccole giornate.
</p>

<p>
Nel medesimo istante, un furgone, che da qualche
momento era spuntato sulla strada di Amiens, si fermò,
e si videro uscire da questo Planchet, e Grimaud,
colle loro selle sulla testa. Il furgone ritornava vuoto
a Parigi, e i due lacchè si erano impegnati, mediante
il loro trasporto, a mantenere il vetturale lungo tutto
il viaggio.
</p>

<p>
— Che significa ciò, disse Aramis vedendo ciò che
accadeva. Nient'altro che le selle?
</p>

<p>
— Capite voi ora? disse Athos.
</p>

<p>
— Amici, miei, ciò è esattamente quello che è accaduto
a me. Io ho conservato gli arnesi per istinto. Olà!
Bazin, portate i finimenti nuovi vicino a quelli di questi
signori.
</p>

<p>
— E che avete voi fatto dei vostri dottori? domandò
d'Artagnan.
</p>

<p>
— Caro mio, li ho invitati a pranzo l'indomani, disse
Aramis; qui vi è del vino squisito; ciò sia detto passando;
io li ho ubriacati alla meglio, allora il curato
mi ha proibito di lasciare la casacca, ed il direttore
mi ha pregato di farlo ricevere fra i moschettieri.
</p>

<p>
<span class="pagenum" id="Page_177">[177]</span>
</p>

<p>
— Senza tesi, gridò d'Artagnan, senza tesi! io domando
la soppressione delle tesi!
</p>

<p>
— Da quel momento, continuò Aramis, io vivo aggradevolmente.
Ho cominciato un poema in versi di
una sillaba, ciò è molto difficile, ma il merito in tutte
le cose sta nella difficoltà. La materia ne è galante; io
vi leggerò il primo canto; è composto di quattrocento
versi, e dura un minuto.
</p>

<p>
— In fede mia, mio caro Aramis, disse d'Artagnan,
che gustava i versi quasi quanto il latino, aggiungete
al merito della difficoltà quello della brevità, e sarete
sicuro che il vostro poema avrà almeno due meriti.
</p>

<p>
— Quindi, continuò Aramis, egli respira tutte passioni
oneste, voi vedrete. Ma veniamo a noi! amici
miei, noi dunque ritorneremo a Parigi? bravo, io sono
all'ordine! noi andremo a ritrovare il buon Porthos?
tanto meglio! voi non credete che sembra mancarmi
qualche cosa, mancandomi quel furbo. Io amo di vederlo
contento di se stesso, e ciò mi accomoda con me
medesimo. Non sarà certamente lui che avrà venduto
il suo cavallo, fosse pure contro un regno! vorrei già
vederlo sulla sua bestia e sulla sua sella. Egli avrà, ne
son sicuro, l'aria del gran Mogol.
</p>

<p>
Fu fatta una fermata di un'ora per far riposare i cavalli;
Aramis saltò il suo conto, pose Bazin nel furgone
coi suoi camerati, e si misero in viaggio per andare
a raggiungere Porthos.
</p>

<p>
Lo ritrovarono presso a poco guarito, e per conseguenza
meno pallido di quello che lo aveva veduto
d'Artagnan nella sua visita, e assiso davanti ad una tavola,
ove quantunque fosse solo, vi figurava un pranzo
per quattro persone. Questo pranzo si componeva
di vivande preparate con galanteria, di vini scelti e di
frutta superbe.
</p>

<p>
— Ah! per bacco! diss'egli alzandosi, voi giungete
a meraviglia, signori: io era precisamente alla minestra,
e voi pranzerete meco.
</p>

<p>
<span class="pagenum" id="Page_178">[178]</span>
</p>

<p>
— Oh! oh! fece d'Artagnan, non sarà stato Mousqueton
che avrà preso al laccio queste bottiglie, poi ecco
una fricassea picchettata e un filetto di bove.
</p>

<p>
— Io mi rifaccio, disse Porthos, io mi rifaccio. Niente
indebolisce più che queste diavole di stravolture. Avete
mai avuto delle stravolture, Athos?
</p>

<p>
— Giammai; soltanto, mi ricordo che, nel nostro
grande affare della strada Fèrou, ricevetti un colpo di
spada che, in capo a quindici o diciotto giorni, mi produsse
esattamente lo stesso effetto.
</p>

<p>
— Ma questo pranzo non sarà stato per voi solo, mio
caro Porthos, disse Aramis.
</p>

<p>
— No, disse Porthos, aspettava alcuni gentiluomini
del vicinato, e mi si è fatto sapere momenti sono che
non sarebbero venuti; voi li rimpiazzerete, ed io non
avrò perduto niente nel cambio. Olà! Mousqueton,
porta delle sedie! e che sieno raddoppiate le bottiglie!
</p>

<p>
— Sapete voi ciò che mangiamo qui? disse Athos in
capo a dieci minuti.
</p>

<p>
— Perdinci! io qui mangio del vitello picchettato coi
cardi, e la midolla.
</p>

<p>
— Io! de' filetti d'agnello, disse Porthos.
</p>

<p>
— Io! del petto di volatile, disse Aramis.
</p>

<p>
— Voi vi sbagliate tutti, signori, rispose gravemente
Athos; voi mangiate del cavallo.
</p>

<p>
— Su via! disse d'Artagnan.
</p>

<p>
— Del cavallo! fece Aramis con una boccaccia di
disgusto.
</p>

<p>
Porthos solo non rispose parola.
</p>

<p>
— Sì, del cavallo; non è vero, Porthos, che noi mangiamo
del cavallo, e forse bello chè insellato?
</p>

<p>
— No, signore, io mi sono conservato i finimenti,
disse Porthos.
</p>

<p>
— In fede mia, disse Aramis, noi ci somigliamo tutti
l'un l'altro, si direbbe che ci siamo passata parola.
</p>

<p>
— Che volete! disse Porthos, questo cavallo faceva
<span class="pagenum" id="Page_179">[179]</span>
vergogna ai miei visitatori, e io non no voluto umiliarli.
</p>

<p>
— Quindi, la vostra duchessa è sempre alle acque,
non è vero? riprese d'Artagnan.
</p>

<p>
— Sempre, rispose Porthos. Ora, in fede mia, il governatore
della provincia, uno dei gentiluomini che io
oggi aspettava a pranzo, mi è sembrato desiderarlo
molto, e l'ho a lui regalato.
</p>

<p>
— Regalato! gridò d'Artagnan.
</p>

<p>
— Oh! mio Dio, sì, regalato; questa è la parola, disse
Porthos; poichè costava certamente cento cinquanta
luigi, e il ladro non ha voluto pagarmene che ottanta.
</p>

<p>
— Senza la sella, disse Aramis.
</p>

<p>
— Sì, senza la sella.
</p>

<p>
— Voi rimarcherete, signori, disse Athos, che Porthos
è quello che ha fatto il miglior mercato di tutti
noi.
</p>

<p>
Allora successe uno scoppio di risa, dalle quali il
povero Porthos rimase sorpreso; ma subito gli fu spiegata
la ragione di questa ilarità, che divise ben presto
rumorosamente, secondo il suo costume.
</p>

<p>
— Di modo che noi siamo tutti in fondi? disse d'Artagnan.
</p>

<p>
— Ma non per conto mio, disse Athos. Io ho ritrovato
il vin di Spagna di Aramis così buono, che ne ho
fatto caricare una sessantina di bottiglie nel furgone
dei lacchè, per cui mi trovo un poco smonetato.
</p>

<p>
— Ed io; disse Aramis, immaginatevi che aveva regalato
fino all'ultimo mio saldo al curato di Montdidier,
e ai collegiali d'Amiens, e aveva preso inoltre un
impegno che mi è toccato di mantenere.
</p>

<p>
— Ed io, disse Porthos, credete voi che la mia stravoltura
non mi sia costata niente? senza contare la ferita
di Mousqueton, per la quale sono stato obbligato
di far venire il chirurgo due volte il giorno.
</p>

<p>
<span class="pagenum" id="Page_180">[180]</span>
</p>

<p>
— Andiamo andiamo, disse Athos ricambiando un
sorriso con d'Artagnan e Aramis, io vedo che vi siete
condotto molto galantemente col vostro povero servitore.
Ciò è prova di essere un buon padrone
</p>

<p>
— Alle corte, continuò Porthos, pagate le spese, mi
resterà appena una trentina di scudi.
</p>

<p>
— E a me una diecina di doppie, disse Aramis.
</p>

<p>
— Sembra, disse Athos, che noi siamo i Cresi della
società. Quanto vi resta sulle vostre cento doppie,
d'Artagnan?
</p>

<p>
— Sulle mie cento doppie? primieramente, io ne ho
date a voi cinquanta.
</p>

<p>
— Voi credete?
</p>

<p>
— Per bacco!
</p>

<p>
— Ah! sì è vero, me ne ricordo.
</p>

<p>
— Quindi ne ho pagate sei all'oste.
</p>

<p>
— Che animale è quest'oste! Perchè gli avete dato sei
doppie?
</p>

<p>
— Siete stato voi che mi avete detto di dargliele.
</p>

<p>
— È vero, io sono troppo buono. Alle corte, che cosa
rimane?
</p>

<p>
— Venticinque doppie, disse d'Artagnan.
</p>

<p>
— Ed io disse Athos cavando alcune piccole monete
di saccoccia, ecco qua.
</p>

<p>
— Voi niente?
</p>

<p>
— In fede mia, è così poca cosa che non val la pena
di metterlo in massa.
</p>

<p>
— Ora, calcoliamo bene quanto possediamo: Porthos?
</p>

<p>
— Trenta scudi.
</p>

<p>
— Aramis?
</p>

<p>
— Dieci doppie.
</p>

<p>
— E voi d'Artagnan?
</p>

<p>
— Venticinque.
</p>

<p>
— In tutto che cosa fa? disse Athos
</p>

<p>
— Quattrocento settantacinque lire disse d'Artagnan,
che faceva i conti come un Archimede.
</p>

<p>
<span class="pagenum" id="Page_181">[181]</span>
</p>

<p>
— Giunti a Parigi, noi ne avremo ancora quattrocento,
disse Porthos; senza calcolare gli arnesi dei cavalli
venduti.
</p>

<p>
— Ma i nostri cavalli del reggimento, disse Aramis.
</p>

<p>
— Ebbene! dei quattro cavalli dei nostri lacchè noi
ne faremo due da padroni, che tireremo a sorte; colle
quattrocento lire, se ne farà un mezzo per uno dei smontati,
quindi daremo gli avanzi delle nostre borse a
d'Artagnan, che ha una buona mano, e che andrà a giuocarli
al primo ridotto che si trova. Ecco fatto!
</p>

<p>
— Pranziamo dunque, disse Porthos; poichè la seconda
portata si raffredda.
</p>

<p>
E i quattro amici, oramai più tranquilli sul loro avvenire,
fecero onore al pranzo, di cui furono abbandonati
gli avanzi ai signori Mousqueton, Bazin, Planchet
e Grimaud.
</p>

<p>
Giungendo a Parigi, d'Artagnan ritrovò una lettera
del signor des Essarts che lo preveniva, che era ferma
risoluzione di Sua Maestà di aprire la campagna il primo
di maggio, e che dovesse preparare incontanente i
suoi equipaggi.
</p>

<p>
Corse subito da' suoi camerati, che aveva lasciati da
una mezz'ora, e che ritrovò molto tristi, o per meglio
dire preoccupati. Essi tenevano consiglio presso Athos,
cosa che indicava sempre una circostanza di qualche
entità.
</p>

<p>
Infatti, essi avevano ricevuto, ciascuno al loro domicilio,
una lettera simile dal signor de Tréville.
</p>

<p>
I quattro filosofi si guardarono pieni di meraviglia;
il signor de Tréville non scherzava sotto il rapporto
della disciplina militare.
</p>

<p>
— E quanto stimate voi che costino questi equipaggi?
disse d'Artagnan.
</p>

<p>
— Oh! non vi è niente che dire; riprese Aramis, noi
abbiamo fatto i conti con una lesina di Spartani, ci abbisogna
<span class="pagenum" id="Page_182">[182]</span>
almeno mille e cinquecento lire per ciascheduno.
</p>

<p>
— Quattro volte mille e cinquecento, fanno sei mila
lire, disse Athos.
</p>

<p>
— A me sembra, disse d'Artagnan che, mille lire per
ciascuno dovrebbero bastare. È vero che io non parlo
da lesinante, ma da procuratore...
</p>

<p>
Questa parola di procuratore risvegliò Porthos.
</p>

<p>
— Guarda! ho un'idea, diss'egli.
</p>

<p>
— Questo è già qualche cosa; io ne ho neppur l'ombra,
disse freddamente Athos; ma in quanto a d'Artagnan,
signori, egli è pazzo. Mille lire! io dichiaro che,
pel mio solo equipaggio, non mi bastano due mila lire.
</p>

<p>
— Quattro volte due fa otto, disse allora Aramis;
dunque sono ottomila lire che ci abbisognano pel nostro
equipaggio, sul quale è però vero che non si devono
calcolare le selle.
</p>

<p>
— Più, disse Porthos, aspettando, per mettere questo
pensiero in mezzo pieno di avvenire, che d'Artagnan,
che andava a ringraziare il signor de Tréville, avesse
chiusa la porta, più, disse, il bel diamante che
brilla sul dito del nostro amico. Che diavolo, d'Artagnan
è troppo buon camerata per lasciare i suoi fratelli
negli imbarazzi, quando porta al suo dito medio di
che riscattare un re!
</p>

<div class="chapter">
<h2 id="cap29">CAPITOLO XXIX.
<span class="smaller">LA CACCIA PER EQUIPAGGIARSI</span></h2>
</div>

<p>
Il più preoccupato dei quattro amici era certamente
d'Artagnan, quantunque d'Artagnan nella sua qualità
di guardia, fosse più facile ad equipaggiarsi di quella
che i moschettieri, che erano tutti signori; ma il nostro
cadetto di Guascogna era, come si è potuto vedere, di
un carattere previdente e quasi avaro, e con ciò (spiegate
<span class="pagenum" id="Page_183">[183]</span>
i contrarii) glorioso quasi al punto da superare
Porthos. A questa preoccupazione della sua varietà,
d'Artagnan congiungeva in questo momento un'inquietudine
non meno egoista. Per quante informazioni avesse
potuto prendere sopra la signora Bonacieux, non era
giunto a saperne novella alcuna: il signor de Tréville
ne aveva parlato alla regina; la regina ignorava ciò che
fosse accaduto alla giovane merciaia, e aveva promesso
di farne delle ricerche. Ma questa promessa era ben vaga,
e non tranquillizzava punto d'Artagnan.
</p>

<p>
Athos non sortiva di camera, egli aveva risoluto di
non arrischiare una mossa di gambe per equipaggiarsi.
</p>

<p>
— Ci rimangono quindici giorni, diceva egli ai suoi
amici. Ebbene! se in capo a questi quindici giorni io
non avrò ritrovato niente, o per meglio dire, se in capo
a quindici giorni non è venuto a ritrovarmi niente,
essendo troppo buono cattolico per spaccarmi la testa
con un colpo di pistola, andrò a muover lite a quattro
guardie del ministro, o ad otto Inglesi, e mi batterò fino
a che ne ritrovi uno che mi uccida, cosa che nella quantità
non può a meno di accadermi. Allora si dirà che io
sono morto pel servizio, senza aver bisogno di equipaggiarmi.
</p>

<p>
Porthos continuava a passeggiare colle mani dietro
il dorso, scuotendo la testa di alto in basso, dicendo:
</p>

<p>
— Io seguirò la mia idea.
</p>

<p>
Aramis, pensieroso e mal pettinato, non diceva niente.
</p>

<p>
Si può conoscere da questi disastrosi particolari che
nella comunità vi regnava la desolazione.
</p>

<p>
I lacchè, per parte loro, come i cavalli d'Ippolito,
divenivano la trista pena dei loro padroni. Mousqueton
faceva delle provvigioni di croste; Bazin, che era
sempre stato molto devoto, non lasciava più le chiese;
Planchet guardava le mosche a volare, e Grimaud, che
la tristezza generale non poteva risolverlo a rompere
il silenzio impostogli dal suo padrone, mandava dei sospiri
<span class="pagenum" id="Page_184">[184]</span>
da intenerire le pietre. I tre amici, poichè, come
abbiamo detto, Athos aveva giurato di non fare un passo
per equipaggiarsi, i tre amici sortivano di buon mattino,
e rientravano molto tardi. Essi andavano errando
per le strade, guardando sui lastricati per vedere se
qualcuno nel passare avesse perduto la borsa. Si sarebbe
detto ch'essi cercavano le pedate di qualcuno, tanto
erano attenti in ogni luogo ove andavano. Quando s'incontravano,
si davano degli sguardi desolati che volevano
dire: hai tu ritrovato qualche cosa?
</p>

<p>
Però siccome Porthos aveva ritrovata la sua prima
idea, e siccome l'aveva seguita con persistenza, fu il
primo ad agire. Questo degno Porthos era un uomo di
esecuzione. D'Artagnan lo scoperse un giorno che s'incamminava
verso la chiesa di S. Leo, e lo seguì instintivamente; egli
entrò nel luogo santo dopo essersi rialzati
i baffi, e allungato il pizzo, cosa che annunziava
sempre in lui l'intenzione di una conquista. Siccome
d'Artagnan prendeva tutte le precauzioni per non farsi
scorgere, Porthos credè di non essere stato veduto.
D'Artagnan entrò dietro di lui. Porthos andò ad appoggiarsi
ad una pila; d'Artagnan sempre inosservato si
appoggiò all'altra.
</p>

<p>
Precisamente vi era la predica, cosa che faceva che
la chiesa fosse molto popolata. Porthos profittò della
circostanza per adocchiare le donne: mercè la buona
cura di Mousqueton, l'esterno era ben lungi d'annunziare
la miseria dell'interno; il suo cappello di feltro
era un poco spelato, la sua piuma era un poco tarlata,
i suoi galloni erano un poco oscurati, i suoi merletti
erano un poco spiegati, ma nella mezza luce, tutte
queste bagattelle scomparivano, e Porthos era sempre
il bel Porthos.
</p>

<p>
D'Artagnan rimarcò, sul banco il più vicino alla pila
a cui Porthos si era appoggiato, una specie di bellezza
matura, un poco gialla, un poco secca, ma diritta
<span class="pagenum" id="Page_185">[185]</span>
e altera sotto la sua cuffia nera. Gli occhi di Porthos si
abbassavano furtivamente sopra questa dama, quindi
a guisa di farfalla andavano vagando luogo tutta la
navata.
</p>

<p>
Dal canto suo, la donna, che di tempo in tempo arrossiva,
lanciava, colla rapidità del lampo, un colpo
d'occhio sul volubile Porthos, e tosto gli occhi di Porthos
giravano col maggior furore. Era chiaro che quello
era un maneggio che colpiva al vivo la donna della
nera cuffia, poichè si andava mordendo le labbra fino
a far sangue, si grattava la punta del naso, e si dimenava
disperatamente sulla sua sedia.
</p>

<p>
Porthos vedendo ciò, rialzò di nuovo i suoi baffi, allungò
una seconda volta il suo pizzo, e ai mise a far dei
segni ad una bella dama che stava vicino al coro, e che
non solo era una bella dama, ma anche una gran dama
senza dubbio, poichè aveva dietro a se un moro che le
aveva portato il cuscino sul quale stava inginocchiata,
ed una cameriera, che teneva una borsa con sopra un'arme
ricamata, entro cui stava il libro nel quale leggeva
le sue preghiere.
</p>

<p>
La dama della cuffia nera seguì lo sguardo di Porthos
in tutti i suoi giri, e riconobbe che si fermava sulla
dama dal cuscino di velluto, dal moro e dalla cameriera.
</p>

<p>
In questo mentre Porthos giuocava a giuoco chiuso:
erano gli occhi che andavano socchiudendosi, le dita
che si posavano sulle labbra, che si atteggiavano a piccoli
sorrisi che realmente assassinavano la bella disprezzata.
</p>

<p>
Così ella pronunziò ad alta voce, battendosi il petto
come dicesse <i>mea culpa</i>, un hum! talmente vigoroso,
che tutti, anche la dama dal cuscino rosso, si voltarono
dalla sua parte. Porthos tenne fermo, egli aveva ben
capito, ma finse di non avere inteso.
</p>

<p>
La dama del cuscino rosso fece un grande effetto, poichè
era molto bella; un grande effetto sulla dama della
<span class="pagenum" id="Page_186">[186]</span>
cuffia nera, che vide in quella una rivale veramente da
temersi: un grande effetto sopra Porthos, che la ritrovò
molto più giovane e più bella della dama della cuffia
nera; un grande effetto sopra d'Artagnan, che riconobbe
in essa la dama di Méung, di Calais e di Douvres, che
il suo persecutore, l'uomo della cicatrice, aveva
salutata col suo nome di milady.
</p>

<p>
D'Artagnan, senza perdere di vista la dama dal cuscino
rosso, continuò a seguire il maneggio di Porthos,
che molto lo divertiva, credè indovinare che la dama
della cuffia nera era la procuratrice della strada degli
Orsi, tanto più che la chiesa di S. Leo non era molto
lontana dalla detta strada.
</p>

<p>
Egli indovinò allora per induzione che Porthos cercava
di prendere la rivincita sulla sconfitta di Chantilly,
allorchè la procuratrice si era mostrata così recalcitrante
sul conto della sua corsa.
</p>

<p>
Ma in mezzo a tutto questo, d'Artagnan rimarcò
eziandio che neppure una signora corrispondeva alle galanterie
di Porthos. Non erano che chimere ed illusioni;
ma per un vero amore, per una vera gelosia vi sono
forse altre realità che le illusioni e le chimere?
</p>

<p>
La predica finì: la procuratrice si avanzò verso la
pila; Porthos vi andò avanti, e invece di un dito v'immerse
tutta la mano. La procuratrice sorrise, credendo
che Porthos facesse le spese per lei; ma ella fu prontamente e
crudelmente disingannata; quand'ella non fu
più che a tre passi da lui, egli si rivoltò fissando inamovibilmente
gli occhi sulla dama dal cuscino rosso, che
si era alzata, e che si avvicinava, seguita dal suo moro
e dalla sua cameriera.
</p>

<p>
Allorquando la dama dal cuscino rosso fu vicino a
Porthos, egli cavò la sua mano tutta grondante di acqua
benedetta e la offrì alla gran dama, la bella devota
toccò colla sua mano affilata la grossa mano di
Porthos, fece sorridendo il segno di croce, e sortì dalla
Chiesa.
</p>

<p>
<span class="pagenum" id="Page_187">[187]</span>
</p>

<p>
Questo fu troppo per la procuratrice: ella non dubitò
più che questa dama e Porthos fossero in galante
intelligenza. Se ella fosse stata una gran dama, si sarebbe
svenuta; ma siccome non era che una procuratrice,
si contentò di dire al moschettiere, con un furore
concentrato:
</p>

<p>
— Ebbene! signor Porthos, voi non mi offrite neppur
l'acqua benedetta?
</p>

<p>
Al suono di questa voce Porthos fece un movimento
di sussulto, che farebbe un uomo che si svegliasse dopo
un sonno di cento anni.
</p>

<p>
— Ma.. signora!... siete veramente voi! come sta vostro
marito, quel caro sig. Coquenard? È sempre così
ladro come era? E dove aveva io dunque gli occhi che
non vi ho neppur veduta durante le due ore che è durata
la predica?
</p>

<p>
— Io era due passi da voi, signore, rispose la procuratrice,
ma voi non mi avete veduta, perchè non avevate
gli occhi che per la dama, alla quale avete offerta
l'acqua benedetta.
</p>

<p>
Porthos finse di essere imbarazzato.
</p>

<p>
— Ah! diss'egli, voi avete rimarcato...
</p>

<p>
— Bisognava esser ciechi per non vederlo.
</p>

<p>
— Oh! disse negligentemente Porthos, è una duchessa
mia amica, colla quale ho gran difficoltà ad incontrarmi,
a causa della gelosia di suo marito, e che mi
aveva fatto prevenire che sarebbe venuta oggi, nient'altro
che per vedermi, in fondo a questo quartiere
perduto.
</p>

<p>
— Sig. Porthos, avreste voi la bontà d'offrirmi il vostro
braccio per cinque minuti, avrei da parlarvi volentieri.
</p>

<p>
— Come dunque! disse Porthos facendo a se stesso
l'occhietto come un giuocatore che ride per l'inganno
che sta per fare.
</p>

<p>
In questo mentre passava d'Artagnan che seguiva
<span class="pagenum" id="Page_188">[188]</span>
milady: egli gettò uno sguardo dalla parte di Porthos,
e vide questo colpo d'occhio trionfante.
</p>

<p>
— Eh! eh! diss'egli a se stesso ragionando nel senso
della strana morale, troppo corriva in quell'epoca,
ecco uno che potrà essere equipaggiato nel tempo voluto.
</p>

<p>
Porthos cedendo alla pressione del braccio della procuratrice
come una barca cede al timone, giunse al
chiostro di Santa Gloria, passaggio poco frequentato,
e chiuso da una sbarra alle due estremità. Nel giorno
non vi si vedevano che mendicanti a mangiare, e ragazzacci
a giuocare.
</p>

<p>
— Ah! sig. Porthos! gridò la procuratrice, quando si
fu assicurata che non poteva essere veduta da nessuno
estraneo alla popolazione abituale della località: ah!
signor Porthos, voi siete un gran vincitore, a quanto
pare!
</p>

<p>
— Io, signora? disse Porthos pavoneggiandosi, e perchè
ciò?
</p>

<p>
— E i segni di poco fa, e l'acqua benedetta? Ma è una
principessa, per lo meno, questa dama col suo moro e
la sua cameriera!
</p>

<p>
— Ma, voi v'ingannate, mio Dio! non è che bonariamente
una duchessa.
</p>

<p>
— E il lacchè l'aspettava alla porta! è quella carrozza
col cocchiere in gran livrea che l'attendeva dal suo
seggio?
</p>

<p>
Porthos non aveva veduto nè lacchè, nè carrozza,
nè cocchiere, ma la sig. Coquenard col suo sguardo geloso
aveva veduto tutto.
</p>

<p>
Porthos fu dolente di non aver creata di primo colpo
principessa la dama dal cuscino rosso.
</p>

<p>
— Mio Dio! in che modo gli uomini dimenticano presto!
gridò la procuratrice levando gli occhi al cielo.
</p>

<p>
— Ma voi capirete, con un fisico come quello che mi
ha dato la natura, non mi possono mancare avventure
galanti.
</p>

<p>
<span class="pagenum" id="Page_189">[189]</span>
</p>

<p>
— Ah voi siete l'uomo prediletto delle belle, signor
Porthos, riprese con un sospiro la procuratrice, e come
tutti gli altri uomini dimenticate presto una per
l'altra!
</p>

<p>
— Meno presto però che le donne, mi sembra, rispose
Porthos. Poichè finalmente io, signora, io posso
dire che sono stato la vostra vittima, allorchè, ferito,
moribondo, mi sono veduto abbandonare dai chirurgi.
Io, il rampollo di una illustre famiglia, che mi era affidato
alla vostra amicizia, poco è mancato che prima
non moriva per le mie ferite, e in seguito per la fame
in una cattiva osteria di Chantilly; e tutto ciò senza
che voi vi degnaste di rispondere neppure una sola volta
alle ardenti lettere che vi ho scritte.
</p>

<p>
— Ma, sig. Porthos... mormorò la procuratrice, che
giudicandosi dalla condotta delle grandi dame di quell'epoca,
sentiva di aver torto.
</p>

<p>
— Io che aveva sagrificato per voi la contessa de
Pannaflor!
</p>

<p>
— Lo so bene.
</p>

<p>
— La baronessa de...
</p>

<p>
— Sig. Porthos, non mi opprimete.
</p>

<p>
— La contessa de...
</p>

<p>
— Sig. Porthos siate generoso!
</p>

<p>
— Avete ragione, signora, e non finirò.
</p>

<p>
— Ma è mio marito che non vuole intendere di prestare.
</p>

<p>
— Signora Coquenard, disse Porthos, ricordatevi la
prima lettera che mi avete scritta, e che io conservo
scolpita nella mia memoria.
</p>

<p>
La procuratrice mandò un gemito.
</p>

<p>
— Ma è pure perchè la somma che domandavate in
prestito era un poco troppo forte.
</p>

<p>
— Signora Coquenard, io vi dava la preferenza. Non
avrei avuto che a scrivere alla duchessa de... Io non voglio
dire il suo nome, perchè non so che cosa vuol dire
<span class="pagenum" id="Page_190">[190]</span>
compromettere una donna; ma ciò che io so, è che
non avrei avuto che a scriverle perchè me ne mandasse
mille e cinquecento.
</p>

<p>
La procuratrice versò una lagrima.
</p>

<p>
— Sig. Porthos, diss'ella, io vi giuro che voi mi avete
grandemente punita, e che, se in avvenire vi avreste
a ritrovare in simili circostanze, non avreste che
a rivolgervi a me.
</p>

<p>
— Finiamo dunque, disse Porthos come stomacato,
non parliamo più di danaro, se vi piace, è una cosa umiliante
per me.
</p>

<p>
— Così, voi dunque non mi amate più? disse lentamente
e tristamente la procuratrice.
</p>

<p>
Porthos conservò un maestoso silenzio.
</p>

<p>
— È così che voi mi rispondete? Ahimè! capisco
tutto.
</p>

<p>
— Pensate all'offesa che mi avete fatta, signora, essa
è rimasta qui, disse Porthos posandosi la mano sul
cuore e comprimendovela fortemente.
</p>

<p>
— Io la riparerò, vediamo, mio caro Porthos!
</p>

<p>
— D'altronde che cosa vi domandava io? rispose
Porthos con una stretta di spalle pieno di bonomìa, un
imprestito, nient'altro. Sopra tutto io non sono un uomo
irragionevole. Io so che non siete ricca, signora
Coquenard, e che vostro marito è costretto e succhiare
il sangue dei poveri suoi clienti per ricavarne qualche
scudo. Oh! se voi foste contessa, marchesa o duchessa,
allora sarebbe un altro affare, e sareste imperdonabile.
</p>

<p>
La procuratrice fu punta.
</p>

<p>
— Sappiate, sig. Porthos, diss'ella, che il mio scrigno,
quantunque sia lo scrigno della moglie di un procuratore,
è forse meglio guernito di quello di certe
principesse rovinate.
</p>

<p>
— Allora voi mi avete fatto una doppia offesa, disse
Porthos sciogliendosi dal braccio della procuratrice;
<span class="pagenum" id="Page_191">[191]</span>
poichè se siete ricca, il vostro rifiuto non ha più scusa.
</p>

<p>
— Quando dico ricca, riprese la procuratrice che si
accorse di essersi lasciata trasportare troppo lontano,
non bisogna prendere la parola al piede della lettera.
Io non sono precisamente ricca, ma ho tutti i miei comodi.
</p>

<p>
— Sentite, signora, disse Porthos, non parliamo più
di tutto ciò, ve ne prego. Voi mi avete mal conosciuto;
ogni simpatia è spenta fra noi.
</p>

<p>
— Ingrato che siete!
</p>

<p>
— Ah! vi consiglio di lamentarvi! disse Porthos.
</p>

<p>
— Andate dunque dalla vostra bella duchessa, io non
vi trattengo più.
</p>

<p>
— Eh! non è poi così afflitta, quanto io credeva!
</p>

<p>
— Andiamo, signor Porthos, anche una volta; e sarà
l'ultima: mi amate voi ancora?
</p>

<p>
— Ahimè! signora, disse Porthos col tuono il più
malinconico che potesse assumere, quando noi siamo
per entrare in campagna, ove tutti i miei presentimenti
mi dicono che sarò ucciso...
</p>

<p>
— Oh! non dite di simili cose! gridò la procuratrice
dando in singhiozzi.
</p>

<p>
— E pure qualche cosa me lo dice, continuò Porthos
con una sempre maggiore malinconia.
</p>

<p>
— Dite piuttosto che avete un nuovo amore.
</p>

<p>
— No, vi parlo franco. Nessuno nuovo oggetto mi ha
ancora toccato, ed anzi io sento qui, in fondo al cuore,
qualche cosa che mi parla per voi. Ma, fra quindici
giorni, come sapete, o forse non sapete ancora, si
apre questa fatal campagna: io dunque sarò in questi
orribilmente preoccupato per equipaggiarmi. Quindi,
farò un viaggio presso la mia famiglia nel fondo della
Bretagna, per realizzare la somma necessaria alla mia
partenza.
</p>

<p>
Porthos rimarcò un'ultima lotta fra l'amore e l'avarizia.
</p>

<p>
<span class="pagenum" id="Page_192">[192]</span>
</p>

<p>
— E siccome, continuò egli, la duchessa che avete
veduta in chiesa ha le sue terre vicine alle mie, così
noi faremo il viaggio assieme. I viaggi, voi lo sapete,
sembrano sempre meno lunghi quando si fanno in due.
</p>

<p>
— Voi dunque non avete amici a Parigi, signor Porthos?
disse la procuratrice.
</p>

<p>
— Io ho creduto di averne, disse Porthos riprendendo
la sua aria malinconica, ma ho veduto bene che mi
sono ingannato.
</p>

<p>
— Voi ne avete, signor Porthos, voi ne avete, riprese
la procuratrice in un trasporto che sorprese essa
stessa, ritornate domani a casa mia. Voi siete il figlio
di mia zia, per conseguenza mio cugino; voi venite da
Nayon in Piccardia; voi avete molti processi a Parigi,
e non avete il procuratore. Vi ricorderete tutte queste
cose?
</p>

<p>
— Perfettamente, signora.
</p>

<p>
— Venite all'ora del pranzo.
</p>

<p>
— Molto bene.
</p>

<p>
— E tenete fermo davanti a mio marito che è furbo,
malgrado i suoi sessantasei anni.
</p>

<p>
— Sessantasei anni! peste! la bella età! riprese Porthos.
</p>

<p>
— La grande età vorrete dire, sig. Porthos; così il
povero e caro uomo può lasciarmi vedova da un momento
all'altro, continuò la dama gettando uno sguardo
significativo a Porthos. Fortunatamente che per contratto
di matrimonio noi ci siamo fatti donazione reciproca
di tutto.
</p>

<p>
— Di tutto? disse Porthos.
</p>

<p>
— Di tutto.
</p>

<p>
— Voi siete una donna di precauzioni, io lo vedo,
mia cara signora Coquenard, disse Porthos stringendo
teneramente la mano alla procuratrice.
</p>

<p>
— Noi dunque siamo riconciliati, caro signor Porthos.
</p>

<p>
<span class="pagenum" id="Page_193">[193]</span>
</p>

<p>
— Per tutta la vita, replicò Porthos collo stesso
tuono.
</p>

<p>
— A rivederci adunque, mio traditore.
</p>

<p>
— A rivederci, adunque mia smemorata.
</p>

<p>
— A domani, angelo mio!
</p>

<p>
— A domani, fiamma della mia vita.
</p>

<div class="chapter">
<h2 id="cap30">CAPITOLO XXX.
<span class="smaller">MILADY</span></h2>
</div>

<p>
D'Artagnan aveva seguito milady senza essere scoperto
da lei; egli la vide salire nella sua carrozza e la
intese dare al suo cocchiere l'ordine di andare a S.
Germano.
</p>

<p>
Era inutile il tentar di seguire a piedi una carrozza
trasportata al trotto di due vigorosi cavalli. D'Artagnan
ritornò adunque nella strada Fèrou.
</p>

<p>
Nella strada di Seine incontrò Planchet che era fermo
davanti la bottega di un pasticciere, e che sembrava
in estasi alla vista di una <i>brioche</i> della forma la più
appetitosa.
</p>

<p>
Egli dette subito a Planchet l'ordine di andare alle
scuderie del sig. de Tréville, e di insellare due cavalli,
uno per lui, d'Artagnan, l'altro per se, Planchet,
e di raggiungerlo presso Athos; il sig. de Tréville, una
volta per sempre aveva messo le sue scuderie a disposizione
di d'Artagnan.
</p>

<p>
Planchet s'incamminò verso la strada del Colombaio,
e d'Artagnan verso la strada Férou. Athos era in casa,
vuotando tristamente una delle bottiglie di quei
fumoso vin di Spagna che aveva riportato dal suo viaggio
in Piccardia. Fece segno a Grimaud di portare un
bicchiere per d'Artagnan, e Grimaud obbedì, silenzioso
come d'ordinario.
</p>

<p>
D'Artagnan raccontò allora ad Athos quanto era accaduto
<span class="pagenum" id="Page_194">[194]</span>
in chiesa fra Porthos e la procuratrice, e come
il loro camerata era in quell'ora giù sulla via per essere
probabilmente equipaggiato.
</p>

<p>
— In quanto a me, a tutto questo racconto, sono
ben tranquillo, non saranno già le donne che faranno
le spese del mio equipaggio.
</p>

<p>
— Eppure, bello, gentile, gran signore come voi
siete, mio caro Athos, non vi sarebbero nè principesse,
nè regine al sicuro dei vostri dardi amorosi.
</p>

<p>
In questo momento, Planchet presentò modestamente
la testa fra la porta socchiusa, e annunciò al suo padrone
che i cavalli erano abbasso.
</p>

<p>
— Quali cavalli? domandò Athos.
</p>

<p>
— Due cavalli che il sig. de Tréville mi presta per
la passeggiata, e coi quali voglio andare a fare un giro
a S. Germano.
</p>

<p>
— E che cosa andate a fare a S. Germano? domandò
Athos.
</p>

<p>
Allora d'Artagnan gli raccontò l'incontro che aveva
fatto in chiesa, e in che modo aveva ritrovato quella
donna che, col signore dal mantello nero e dalla cicatrice
sulla tempia, era la eterna sua preoccupazione.
</p>

<p>
— Vale a dire che voi siete innamorato di quella,
come lo eravate della signora Bonacieux, disse Athos
alzando sdegnosamente le spalle, come se avesse avuto
pietà dell'umana debolezza.
</p>

<p>
— Io! niente affatto, gridò d'Artagnan. Io sono soltanto
curioso di rischiarare il mistero al quale ella si
attacca: non so il perchè, ma mi figuro che questa donna,
per quanto sconosciuta mi sia, e per quanto io sia
sconosciuto a lei, ha avuto un'azione sulla mia vita.
</p>

<p>
— Di fatto, voi avete ragione, disse Athos, io sono
del vostro parere, ma non conosco una donna che valga
la pena di essere cercata quando si è perduta. La
signora Bonacieux è perduta, tanto peggio per lei, che
ella si ritrovi.
</p>

<p>
<span class="pagenum" id="Page_195">[195]</span>
</p>

<p>
— No, Athos, v'ingannate, disse d'Artagnan; io
amo la mia povera Costanza sempre più che mai, e se
sapessi il luogo ov'ella è, fosse ancora in capo al mondo,
partirei per prenderla dalle mani dei suoi nemici;
ma io l'ignoro, tutte le mie ricerche sono state inutili.
Che volete! bisogna bene distrarsi.
</p>

<p>
— Distraetevi presso milady, mio caro d'Artagnan;
io ve lo auguro di tutto cuore, se ciò può divertirvi.
</p>

<p>
— Ascoltate Athos, disse d'Artagnan, invece di restar
chiuso qui come se foste agli arresti, montate a
cavallo e venite meco a passeggiare a S. Germano.
</p>

<p>
— Mio caro, disse Athos, io monto i mei cavalli
quando ne ho, altrimenti, vado a piedi.
</p>

<p>
— Ebbene io, disse d'Artagnan sorridendo della misantropia
di Athos, che in un altro l'avrebbe certamente
ferito; io sono meno orgoglioso di voi, io monto
quello che trovo; così a rivederci, mio caro Athos.
</p>

<p>
— A rivederci, disse il moschettiere facendo segno
a Grimaud di stappare la bottiglia che avea portata.
</p>

<p>
D'Artagnan e Planchet si misero in sella, e presero
la strada di S. Germano.
</p>

<p>
Lungo tutta la strada ritornò allo spirito del giovane
tutto quanto gli aveva detto Athos. Quantunque d'Artagnan
non fosse di un carattere molto sentimentale,
la bella merciaia aveva fatta una reale impressione
sul suo cuore: com'egli lo diceva, era pronto di andare
in capo al mondo per cercarla. Ma il mondo ha molti
capi, benchè si dica che è rotondo, per cui non sapeva
da qual parte voltare.
</p>

<p>
Frattanto, egli era smanioso di sapere chi fosse milady.
Milady aveva parlato all'uomo dal mantello nero,
dunque ella lo conosceva. Ora, nello spirito di d'Artagnan,
era certamente l'uomo dal mantello nero che
aveva rapita la Signora Bonacieux una seconda volta,
come l'aveva già rapita una prima. D'Artagnan non
mentiva che per metà, e ciò è ben mentir poco, quando
<span class="pagenum" id="Page_196">[196]</span>
diceva, che mettendosi alla ricerca di milady egli si
metteva nello stesso tempo alla ricerca di Costanza.
</p>

<p>
Pensando in tal modo, e dando di tratto in tratto dei
tocchi collo sprone al suo cavallo, d'Artagnan aveva
fatta la strada, ed era giunto a S. Germano. Egli era
passato davanti al padiglione in cui dieci anni dopo
doveva nascere Luigi XIV, e traversava una strada molto
deserta, guardando a diritta e a sinistra per vedere
se ritrovava qualche traccia della sua bella Inglese,
allorchè al pian terreno di una bella casa che, secondo
l'uso del tempo, non aveva alcuna finestra sulla strada,
vide comparire una figura di sua conoscenza. Questa
figura passeggiava sopra una specie di terrazzo
guernito di fiori. Planchet la riconobbe pel primo.
</p>

<p>
— Eh! signore, diss'egli indirizzandosi a d'Artagnan,
non rammentate voi più quel viso che abbaia
alle cornacchie?
</p>

<p>
— No, disse d'Artagnan, eppure son certo che non
è la prima volta che lo vedo.
</p>

<p>
— Lo credo, per bacco! disse Planchet: è quel povero
Lubin, il lacchè del conte de Wardes, quello che
avete così bene accomodato un mese fa, a Calais, sulla
strada che conduce alla campagna del governatore.
</p>

<p>
— Ah! si, disse d'Artagnan, ora lo riconosco. Credi
tu che egli riconosca te pure?
</p>

<p>
— In fede mia, signore, egli era talmente malmenato,
che dubito che abbia conservata alcuna idea molto
chiara di me.
</p>

<p>
— Ebbene! va dunque a discorrere con quel servo,
disse d'Artagnan, e nella conversazione informati se
il suo padrone è morto.
</p>

<p>
Planchet discese da cavallo, camminò diritto diritto
a Lubin, che, infatti, non lo riconobbe, e i due lacchè
si misero a discorrere nella maggiore intelligenza del
mondo, nel mentre che d'Artagnan spingeva i due cavalli
in un viottolo, e facendo il giro dietro una casa,
<span class="pagenum" id="Page_197">[197]</span>
se ne ritornava ad assistere alla conferenza nascosto
da una siepe.
</p>

<p>
In capo ad un istante di osservazione dietro la siepe,
intese il rumore di una carrozza, e vide la carrozza
di milady fermarsi d'avanti a lui. Non vi era ad ingannarsi,
milady vi era dentro. D'Artagnan si nascose
dietro il collo del suo cavallo, affine di poter veder
tutto senza esser veduto.
</p>

<p>
Milady cavò la sua graziosa testa bionda dalla portiera,
e dette degli ordini alla sua cameriera.
</p>

<p>
Quest'ultima, bella giovinetta di ventidue anni,
svelta e vivace, vera cameriera di confidenza di una
gran signora, saltò abbasso dal montatoio sul quale
stava seduta, secondo l'uso del tempo, e si diresse verso
il terrazzo su cui d'Artagnan aveva scoperto Lubin.
</p>

<p>
D'Artagnan segui la confidente con gli occhi e la vide
incamminarsi al terrazzo. Ma per caso, un ordine
dall'interno aveva chiamato Lubin, di modo che Planchet
era rimasto solo guardando da tutte le parti per
qual via era scomparso d'Artagnan.
</p>

<p>
La cameriera si avvicinò a Planchet, ch'ella prese
per Lubin, e stendendogli un piccolo biglietto:
</p>

<p>
— Per il vostro padrone, diss'ella.
</p>

<p>
— Per il mio padrone? riprese Planchet meravigliato.
</p>

<p>
— Sì, e di molta premura. Prendete, fate presto.
</p>

<p>
Dopo di che se ne fuggì verso la carrozza di già rivoltata
dalla parte donde era venuta, si slanciò sul montatoio,
e la carrozza ripartì. Planchet girò e rigirò il
biglietto, quindi avvezzo all'obbedienza passiva, saltò
in basso dal terrazzo, infilò dalla parte del viottolo, e
incontrò dopo venti passi d'Artagnan che, avendo veduto
tutto, gli veniva incontro.
</p>

<p>
— Per voi, signore, gli disse Planchet presentandogli
il biglietto.
</p>

<p>
— Per me? disse d'Artagnan, sei tu ben sicuro?
</p>

<p>
— Perdinci! se ne son sicuro: la cameriera ha detto:
<span class="pagenum" id="Page_198">[198]</span>
«per il vostro padrone» io non ho altro padrone che
voi, così...
</p>

<p>
D'Artagnan aprì la lettera, e lesse queste parole:
</p>

<p>
«Una persona che s'interessa per voi più di quello
che ella può dire vorrebbe sapere in qual giorno
sarete in istato di passeggiare nella foresta: domani
al palazzo del campo del Drappo d'Oro un lacchè nero
e rosso aspetterà la vostra risposta».
</p>

<p>
— Oh! oh! disse a se stesso d'Artagnan, ecco un'avventura
un poco viva. Sembra che milady ed io siamo
in pena sulla vita della stessa persona. Ebbene! Planchet,
come sta questo buon signore de Wardes? egli
dunque non è morto?
</p>

<p>
— No, signore, sta tanto bene quanto si può stare
con quattro colpi di spada nel corpo, poichè voi, senza
farvene un rimprovero, avete allungato quattro colpi
a questo caro gentiluomo; egli è ancora molto debole,
avendo perduto quasi tutto il suo sangue. Come
vi aveva detto, signore, Lubin non mi ha riconosciuto,
e mi ha raccontato dal principio alla fine la nostra avventura.
</p>

<p>
— Benissimo, Planchet, tu sei il re dei lacchè; ora
rimonta a cavallo, e raggiungiamo la carrozza.
</p>

<p>
Non vi volle molto; in cinque minuti si scoperse la
carrozza fermata all'estremità della strada: un cavaliere
riccamente vestito stava allo sportello.
</p>

<p>
La conversazione fra milady e il cavaliere era talmente
animata, che d'Artagnan si fermò dall'altra
parte della carrozza senza che nessuno, fuori della
cameriera, s'accorgesse della sua presenza.
</p>

<p>
La conversazione si faceva in inglese, lingua che
d'Artagnan non capiva; ma all'accento, il giovane credè
indovinare che la bella Inglese era molto in collera;
essa terminò con un gesto che non lasciò più alcun dubbio
sulla natura di questa conversazione: fu un colpo
di ventaglio applicato con tanta forza, che il piccolo
arnese femminino andò in mille pezzi.
</p>

<p>
<span class="pagenum" id="Page_199">[199]</span>
</p>

<p>
Il cavaliere scoppiò in una risata che parve esasperare
milady.
</p>

<p>
D'Artagnan pensò che quello era il momento d'intervenire;
si avvicinò all'altra portiera, e levandosi
rispettosamente il cappello:
</p>

<p>
— Signora, diss'egli, mi permettete voi di offrirvi i
miei servigi? mi sembra che questo cavaliere vi abbia
fatto andare in collera! Dite una parola, signora, ed io
m'incarico di punirlo della sua mancanza di cortesia.
</p>

<p>
Alle prime parole, milady si era voltata guardando
il giovane con meraviglia; e quando ebbe finito:
</p>

<p>
— Signore, diss'ella in ottimo francese, sarebbe con
grandissimo piacere che io mi metterei sotto la vostra
protezione, se la persona che mi ha mosso questione
non fosse mio fratello.
</p>

<p>
— Oh! scusatemi allora, disse d'Artagnan, voi capirete
che io lo ignorava, signora.
</p>

<p>
— Di che cosa dunque si immischia questo stornello?
gridò abbassandosi all'altezza della portiera, il cavaliere
che milady aveva designato come suo parente, e
perchè non continua egli la sua strada?
</p>

<p>
— Siete voi uno stornello, disse d'Artagnan, abbassandosi
a sua volta sul collo del cavallo, e rispondendo
dalla sua parte della portiera. Io non continuo la mia
strada, perchè mi piace di fermarmi qui.
</p>

<p>
Il cavaliere indirizzò qualche parola in inglese a sua
sorella.
</p>

<p>
— Io vi parlo francese, disse d'Artagnan, fatemi
dunque il piacere, vi prego, di rispondermi nella stessa
lingua. Voi siete il fratello della signora, sia, ma
voi non siete mio fratello, fortunatamente.
</p>

<p>
Si sarebbe potuto credere che milady, timorosa come
sono ordinariamente tutte le donne, si fosse interposta
a questo principio di provocazione, affine d'impedire
che la questione andasse più avanti; ma, tutto al contrario,
ella si gettò in fondo alla carrozza, e gridò freddamente
al cocchiere:
</p>

<p>
<span class="pagenum" id="Page_200">[200]</span>
</p>

<p>
— Andate al palazzo.
</p>

<p>
La giovane cameriera gettò uno sguardo di inquietudine
sopra d'Artagnan, la di cui buona fisonomia
sembrava aver prodotto in essa il suo effetto.
</p>

<p>
La carrozza partì, e lasciò i due cavalieri in faccia
l'uno dell'altro. Nessun ostacolo materiale li separava
più.
</p>

<p>
Il cavaliere fece un movimento per seguire la carrozza;
ma d'Artagnan, la di cui collera di già bollente
si era ancora aumentata, riconoscendo in lui l'Inglese
che in Amiens gli aveva vinto il suo cavallo, e poco
non avea mancato vincesse ad Athos il suo diamante,
gli saltò alla briglia, e lo fermò.
</p>

<p>
— Eh! signore, diss'egli, voi mi sembrate anche più
stornello dì me, poichè mi fate l'effetto di dimenticare
che si è intavolata fra noi una piccola questione.
</p>

<p>
— Ah! ah! disse l'Inglese, siete voi, mio padrone!
con voi bisogna dunque sempre giuocare un giuoco o
un altro?
</p>

<p>
— Sì, e ciò mi ricorda che ho da prendermi una rivincita.
Noi vedremo, mio caro signore, se voi maneggiate
tanto destramente la spada quanto il bussolo dei
dadi.
</p>

<p>
— Vedete bene che io non ho spada, disse l'Inglese;
volete voi fare il bravo contro un uomo disarmato.
</p>

<p>
— Spero bene che ne avrete una a casa vostra, disse
d'Artagnan, in ogni caso, io ne ho due, e se voi volete,
ve ne cederò una.
</p>

<p>
— È inutile, disse l'Inglese, io sono sufficientemente
munito di questa sorta di utensili.
</p>

<p>
— Ebbene! mio degno gentiluomo, riprese d'Artagnan,
scegliete la più lunga, e venite a mostrarmela
questa sera.
</p>

<p>
— Ove, se vi piace?
</p>

<p>
— Dietro il Luxembourg; questo è un grazioso quartiere
per le passeggiate del genere che vi propongo.
</p>

<p>
<span class="pagenum" id="Page_201">[201]</span>
</p>

<p>
— Sta bene; io vi sarò.
</p>

<p>
— La vostra ora?
</p>

<p>
— Sei ore.
</p>

<p>
— A proposito, voi avete pure probabilmente uno o
due amici?
</p>

<p>
— Io ne ho tre, che saranno molto onorati di giuocare
la stessa partita che giuocherò io.
</p>

<p>
— Tre, a meraviglia! come si combina bene, disse
d'Artagnan, è precisamente il mio conto.
</p>

<p>
— Ora chi siete voi? domandò l'Inglese.
</p>

<p>
— Io sono il signor d'Artagnan, gentiluomo guascone,
servo nelle guardie e sono nella compagnia del sig.
des Essarts. E voi?
</p>

<p>
— Io sono lord de Winter, barone de Scheffield.
</p>

<p>
— Ebbene! io sono vostro servitore, signor barone,
disse d'Artagnan, quantunque abbiate dei nomi molto
difficili a ricordarsi.
</p>

<p>
E pungendo il suo cavallo, si mise al galoppo, e riprese
la strada di Parigi.
</p>

<p>
Come aveva l'abitudine di fare in simili occasioni,
d'Artagnan discese direttamente alla casa di Athos.
</p>

<p>
Trovò Athos steso sopra un gran sofà, ove aspettava,
come lo aveva detto, che il suo equipaggio fosse
venuto a ritrovarlo.
</p>

<p>
Egli raccontò ad Athos quanto gli era accaduto, meno
la lettera al signor de Wardes.
</p>

<p>
Athos fu consolato allorquando seppe che doveva
battersi contro un Inglese. Noi abbiamo detto che questo
era il suo trasporto.
</p>

<p>
Fu mandato a cercare sull'istante medesimo Porthos
ed Aramis per mezzo dei lacchè, e furono messi
al corrente della situazione.
</p>

<p>
Porthos cavò fuori la sua spada dal fodero; e si mise
a squadronare il muro rinculando di tempo in tempo,
e facendo delle pieghe come un ballerino. Aramis
che lavorava sempre nel suo poema, si chiuse nel gabinetto
<span class="pagenum" id="Page_202">[202]</span>
di Athos, e pregò di non essere disturbato fino
al momento di sguainare la spada.
</p>

<p>
Athos con un segno domandò a Grimaud un'altra
bottiglia.
</p>

<p>
Fra se stesso d'Artagnan combinò un piccolo piano
di cui vedremo in seguito l'esecuzione, e che gli prometteva
una qualche graziosa avventura, come si poteva
vedere dai sorrisi, che di tempo in tempo passavano
sul suo viso, di cui rischiaravano il sogno.
</p>

<div class="chapter">
<h2 id="cap31">CAPITOLO XXXI.
<span class="smaller">INGLESI E FRANCESI</span></h2>
</div>

<p>
Venuta l'ora, si portarono coi quattro lacchè dietro
al Luxembourg, in un recinto abbandonato alle capre.
Athos regalò una moneta al capraio perchè si allontanasse.
I lacchè furono incaricati di fare la sentinella.
</p>

<p>
Ben presto una truppa silenziosa si avvicinò allo stesso
recinto, vi penetrò e raggiunse i moschettieri; quindi,
secondo gli usi d'oltremare, ebbero luogo le presentazioni.
</p>

<p>
Gl'Inglesi erano tutte persone della più alta società;
i nomi bizzarri dei tre amici furono dunque per essi
un soggetto, non solo di sorpresa, ma ancora d'inquietudine.
</p>

<p>
— Con tutto ciò, disse lord de Winter, quando i tre
amici si furono nominati, noi non ci battiamo con tali
nomi di pastori.
</p>

<p>
— Così, come voi lo supporrete bene, milord, questi
sono nomi falsi, disse Athos.
</p>

<p>
— Cosa che non ci dà che un desiderio maggiore di
conoscere i veri nomi, rispose l'Inglese.
</p>

<p>
— Voi però avete giuocato contro di noi senza conoscerli,
disse Athos, a tal segno che ci avete vinti i nostri
due cavalli.
</p>

<p>
<span class="pagenum" id="Page_203">[203]</span>
</p>

<p>
— È vero; ma noi allora non arrischiavamo il nostro
sangue. Si giuoca con tutti, non si combatte che coi
suoi uguali.
</p>

<p>
— È giusto, disse Athos.
</p>

<p>
E prese in disparte quello dei quattro Inglesi col
quale doveva battersi, e gli disse il suo nome a bassa
voce; dal canto loro Porthos e Aramis fecero altrettanto
</p>

<p>
— Ciò vi basta, disse Athos al suo avversario, e mi
ritrovate voi abbastanza nobile per farmi la grazia di
incrociare la vostra spada meco?
</p>

<p>
— Sì, signore, disse l'Inglese inchinandosi.
</p>

<p>
— Ebbene, volete ora che io vi dica una cosa? riprese
freddamente Athos.
</p>

<p>
— E quale? domandò l'Inglese.
</p>

<p>
— È che voi avreste fatto meglio a non esigere da
me che mi facessi conoscere.
</p>

<p>
— Perchè?
</p>

<p>
— Perchè mi si crede morto, ed ho delle ragioni per
desiderare che non si sappia che io sono vivo, e che
quindi sarò obbligato di uccidervi perchè il mio segreto
non si divulghi sul momento.
</p>

<p>
L'Inglese guardò Athos credendo che scherzasse,
ma Athos non scherzava affatto.
</p>

<p>
— Signori, disse Athos indirizzandosi ai suoi compagni
e ai suoi avversarii, siamo noi all'ordine?
</p>

<p>
— Sì, risposero tutti ad una voce Inglesi e Francesi.
</p>

<p>
— Allora, in guardia! disse Athos.
</p>

<p>
E tosto otto spade brillarono ai raggi del sol cadente,
e il combattimento cominciò con un accanimento
ben naturale a persone due volte nemiche.
</p>

<p>
Athos difendeva con tanta calma e metodo, come se
fosse stato in una sala di scherma.
</p>

<p>
Porthos, corretto senza dubbio dalla sua troppo
grande confidenza per opera della avventura di Chantilly,
giuocava un giuoco pieno di destrezza e prudenza.
</p>

<p>
<span class="pagenum" id="Page_204">[204]</span>
</p>

<p>
Aramis, che aveva il terzo canto del suo poema da
terminare, si sbrigava come un uomo che abbia molta
fretta.
</p>

<p>
Athos pel primo uccise il suo avversario. Non gli
aveva portato che un colpo, ma come lo aveva prevenuto,
questo colpo era stato mortale, la spada gli traversò
il cuore.
</p>

<p>
Porthos, pel secondo, stese il suo sull'erba; gli aveva
traversata la coscia. Allora, siccome l'Inglese gli
aveva resa la spada, Porthos lo prese fra le sue braccia,
e lo portò nella sua carrozza.
</p>

<p>
Aramis spinse il suo avversario così vigorosamente,
che dopo averlo fatto rompere soltanto una cinquantina
di passi, finì col metterlo fuori di combattimento.
</p>

<p>
In quanto a d'Artagnan, egli aveva fatto semplicemente
e puramente un giuoco difensivo, quindi, quando
vide il suo avversario bene stanco, gli dette una
vigorosa fianconata, e gli fece balzare la spada dalle
mani. Il barone vedendosi disarmato fece due o tre
passi addietro, ma in questo movimento il suo piede
scivolò, e cadde rovescione.
</p>

<p>
D'Artagnan fu sopra di lui e puntandogli la spada
alla gola:
</p>

<p>
— Io potrei uccidervi, signore, diss'egli all'Inglese,
e voi siete realmente nelle mie mani: ma io vi regalo
la vita per amore di vostra sorella.
</p>

<p>
D'Artagnan era al colmo della sua gioia; aveva realizzato
il piano stabilito in antecedenza; ed il cui pensiero
aveva fatto apparire sul suo viso quei sorrisi di
cui abbiamo tenuto parola.
</p>

<p>
L'Inglese, incantato di avere a che fare con un gentiluomo
tanto facile a ricomporsi, strinse d'Artagnan
fra le sue braccia, fece mille carezze ai tre moschettieri,
e siccome l'avversario di Porthos era già stato
messo in carrozza, e l'avversario di Aramis se l'era
data a gambe, non si pensò più che al morto.
</p>

<p>
<span class="pagenum" id="Page_205">[205]</span>
</p>

<p>
Siccome Porthos e Aramis si accinsero a spogliarlo,
nella speranza che la sua ferita non fosse mortale, sfuggì
dal cinto una grossa borsa. D'Artagnan la raccolse
e la stese a lord Winter.
</p>

<p>
— E che diavolo volete voi ch'io mi faccia di questa?
disse l'Inglese.
</p>

<p>
— La restituirete alla sua famiglia, disse d'Artagnan.
</p>

<p>
— La sua famiglia si cura ben poco di questa miseria!
essa eredita quindici mila luigi di rendita. Ritenete
questa borsa pei vostri lacchè.
</p>

<p>
In questo mentre Athos si era avvicinato a d'Artagnan.
</p>

<p>
— Sì, diss'egli, diamo questa borsa, non ai nostri
lacchè, mai ai lacchè inglesi.
</p>

<p>
— Così, dicendo, Athos prese la borsa e la gettò
nelle mani del cocchiere.
</p>

<p>
— Per voi e pei vostri compagni, gridò egli.
</p>

<p>
Questa grandezza di modi, in un uomo interamente
sprovvisto, colpì lo stesso Porthos, e questa generosità
francese, ripetuta poscia da Winter, fece ovunque
grande incontro, eccetto che nei signori Grimaud, Planchet,
Mousqueton e Bazin.
</p>

<p>
— Ed ora, mio giovane amico, poichè mi permetterete,
lo spero, di chiamarvi così, disse lord Winter;
fino da questa sera se volete, vi presenterò a mia sorella
milady Clarick, poichè voglio ch'essa pure vi accetti
nella sua buona grazia, e siccome ella non è del
tutto mal veduta in corte, così, un giorno, una sua
parola potrà non esservi inutile.
</p>

<p>
D'Artagnan arrossì dal piacere, e chinò la testa in
segno di assentimento.
</p>

<p>
Lord Winter, nel lasciare d'Artagnan, gli dette l'indirizzo
di sua sorella; essa abitava nella piazza Reale,
che allora era il quartiere di moda, al n. 6. D'altronde
egli si esibiva di andarlo a prendere per, presentarlo.
<span class="pagenum" id="Page_206">[206]</span>
D Artagnan gli dette appuntamento per le otto in
casa di Athos.
</p>

<p>
Questa presentazione in casa di milady occupava
molto là testa del nostro Guascone. Si ricordava in quale
strana maniera questa donna era stata mischiata fino
allora nel suo destino. Secondo la sua convinzione,
essa doveva essere una creatura del ministro, e ciò non
ostante si sentiva invincibilmente trascinato verso di
lei da uno di quei sentimenti dì cui nessuno può rendersi
ragione. Il suo solo timore era quello che milady
non riconoscesse in lui l'uomo di Méung e di Douvres.
Allora ella saprebbe ch'egli era fra gli amici del
sig. de Tréville, e che per conseguenza apparteneva in
corpo ed anima al re, cosa che allora gli farebbe perdere
una parte dei suoi vantaggi, poichè conosciuto
da milady come egli la conosceva, ella giuocherebbe
con lui a giuoco uguale. In quanto a questo principio
di intrigo fra lei ed il conte de Wardes, il nostro presuntuoso
non se ne occupava che mediocremente, quantunque
il marchese fosse giovane, bello, ricco, e molto
avanti nei favori del ministro. Non è per niente che
si ha venti anni, e soprattutto che si è nati a Tarbes.
</p>

<p>
D'Artagnan cominciò dall'andare in casa sua a fare
una sfolgorante toaletta; quindi ritornò da Athos, e
secondo la sua abitudine, gli raccontò tutto. Athos ascoltò
i suoi progetti, quindi scosse la testa, e gli raccomandò
la prudenza, con una specie d'amarezza.
</p>

<p>
— Come mai! voi avete perduta or ora una donna
che dicevate buona, graziosa, perfetta, ed eccovi già
a correre dietro un'altra?
</p>

<p>
D'Artagnan senti la verità di queste parole.
</p>

<p>
— Io amo la signora Bonacieux col cuore, nel mentre
che amo milady colla testa; e facendomi condurre
da lei, io cerco di rischiararmi sulla parte ch'ella rappresenta
alla corte.
— La parte che rappresenta, perdinci! non è difficile
<span class="pagenum" id="Page_207">[207]</span>
a indovinarsi, dopo tutto quello che avete detto. Ella
è un qualche emissario del ministro, una donna che vi
tenderà un laccio ove voi lascerete bonariamente la
vostra testa.
</p>

<p>
— Diavolo! mio caro Athos, voi vedete le cose molto
nere a quanto sembra.
</p>

<p>
— Caro mio, io diffido delle donne; che volete? io
sono pagato per questo, e particolarmente delle donne
bionde. Milady è bionda; non me lo avete detto?
</p>

<p>
— Ella ha i capelli del più bel biondo che si possa
vedere.
</p>

<p>
— Ah! mio povero d'Artagnan! fece Athos.
</p>

<p>
— Ascoltate: io voglio illuminarmi, quindi come saprò
ciò che desidero, mi allontanerò.
</p>

<p>
— Illuminatevi! disse flemmaticamente Athos.
</p>

<p>
Lord Winter giunse all'ora indicata, ma Athos, avvisato
in tempo, passò nell'altra camera.
</p>

<p>
Trovò dunque solo d'Artagnan, e siccome erano vicino
le otto, condusse subito via il giovane.
</p>

<p>
Milady de Winter ricevette graziosamente d'Artagnan.
Il suo palazzo era di una sontuosità rimarchevole,
e quantunque la maggior parte degli Inglesi, scacciati
dalla guerra, lasciassero la Francia o fossero sul
punto di lasciarla, milady aveva fatto di recente nuove
spese nei suoi appartamenti, cosa che provava che
la misura generale che allontanava gli Inglesi non la
risguardava.
</p>

<p>
— Voi vedete, disse lord de Winter presentando d'Artagnan
a sua sorella, un giovane gentiluomo che ha
tenuto la mia vita fra le sue mani, e che non ha voluto
usare dei suoi vantaggi, quantunque noi fossimo
doppiamente nemici, poichè sono io che l'ho insultato,
ed io son Inglese. Ricevetelo dunque, signora, se
avete qualche amicizia per me.
</p>

<p>
Milady aggrottò leggermente le sopracciglia; una
nube appena visibile passò sulla sua fronte, e apparve
<span class="pagenum" id="Page_208">[208]</span>
sulle sue labbra un sorriso talmente strano, che il giovane,
che aveva seguito ogni di lei moto, ne provò come
un fremito.
</p>

<p>
Il fratello non vide niente, si era voltato per giuocare
colla scimmia prediletta di milady, che lo aveva
tirato pel suo vestito.
</p>

<p>
— Siate il ben venuto, signore, disse milady con una
voce, la cui singolare dolcezza faceva contrasto coi segni
di cattivo umore che aveva rimarcati d'Artagnan,
poichè oggi avete acquistati dei diritti eterni alla mia
riconoscenza.
</p>

<p>
L'Inglese allora ritornò a voltarsi, e raccontò il combattimento
senza nascondere nessuna circostanza. Milady l'ascoltò
colla più grande attenzione; ciò non ostante
si vedeva facilmente qualunque si fossero gli sforzi
per nascondere le sue impressioni, che questo racconto
non le riusciva aggradito: il sangue le salì alla testa,
ed il suo piccolo piede si agitava sotto la sua veste.
</p>

<p>
Lord de Winter non si accorse di niente, quindi,
quando ebbe finito, si avvicinò ad una tavola su cui era
preparata in una sottocoppa una bottiglia di vino di
Spagna, e empì due bicchieri e con un segno invitò
d'Artagnan a bere.
</p>

<p>
D'Artagnan sapeva che sarebbe stato un disgustarsi
l'Inglese rifiutandosi di bere con lui. Si avvicinò adunque
alla tavola, e prese il secondo bicchiere. Egli non
aveva perduto di vista milady, e dallo specchio si accorse
del cangiamento che si era operato sul suo viso.
Ora ch'ella non credeva di essere più guardata, un sentimento
che rassomigliava molto alla ferocia animò la
sua fisonomia. Ella mordeva il suo fazzoletto coi denti.
</p>

<p>
Quella graziosa e piccola cameriera, che d'Artagnan
aveva già rimarcata, disse in inglese alcune parole a
lord Winter, che domandò subito a d'Artagnan il permesso
di ritirarsi, scusandosi sulla urgenza dell'affare
<span class="pagenum" id="Page_209">[209]</span>
che lo richiamava altrove, e pregando sua sorella di
ottenere il suo perdono.
</p>

<p>
D'Artagnan cambiò una stretta di mano con lord de
Winter, e ritornò presso milady. Il viso di questa donna,
con una mobilità sorprendente, aveva ripreso un'espressione
graziosa; soltanto, alcune piccole macchiette
rosse, disseminate sul suo fazzoletto, indicavano che
ella si era morsicate le labbra fino a farle mandar sangue.
</p>

<p>
Le sue labbra erano magnifiche, si sarebbe detto che
fossero state di corallo.
</p>

<p>
La conversazione prese una piega allegra. Sembrava
che milady si fosse rimessa del tutto. Ella raccontò che
lord de Winter non era che suo cognato e non suo fratello;
ella aveva sposato un cadetto di famiglia che l'aveva
lasciata vedova con un fanciullo. Questo fanciullo
era il solo ed unico erede di lord Winter, se il barone
de Winter non si ammogliava. Tutto ciò lasciava vedere
a d'Artagnan un velo che avviluppava qualche cosa;
ma egli non distingueva nulla sotto questo velo.
</p>

<p>
Del rimanente, in capo ad una mezz'ora di conversazione,
d'Artagnan si era convinto che milady era sua
compatriota; ella parlava il francese con una purezza
ed eleganza che non lasciavano alcun dubbio sotto questo
rapporto.
</p>

<p>
D'Artagnan si estese in argomenti galanti, e in proteste
di divozione. A tutte le leggerezze che sfuggivano
al nostro Guascone, milady sorrideva con benevolenza.
Finalmente giunse l'ora di ritirarsi: d'Artagnan
prese congedo da milady e uscì dalla sala che era il più
felice degli uomini.
</p>

<p>
Sulla scala incontrò la cameriera, la quale lo sfiorò
dolcemente passandogli vicino, e arrossendo fino nel
bianco degli occhi, gli domandò perdono di averlo toccato,
e con una voce così dolce, che il perdono gli fu
accordato nello stesso momento.
</p>

<p>
D'Artagnan ritornò il giorno dopo, e fu ricevuto anche
<span class="pagenum" id="Page_210">[210]</span>
meglio della sera innanzi. Lord de Winter non vi
era, e questa volta fu milady che gli fece tutti gli onori
della serata. Ella parve prendere un grande interesse
a lui, gli domandò di dove era, quali erano i suoi
amici, e se qualche volta aveva pensato di mettersi al
servizio del ministro.
</p>

<p>
D'Artagnan, che come si sa, era un giovane molto
prudente, per non avere che vent'anni, si risovvenne
allora dei sospetti che aveva sopra milady. Le fece un
grande elogio di Sua Eccellenza, e gli disse che non
avrebbe mancato di entrare nelle guardie del ministro
invece di entrare nelle guardie del re, se avesse prima
conosciuto il signor de Cavois, per esempio, di quello
che avesse conosciuto il sig. de Tréville.
</p>

<p>
Milady cambiò la conversazione senza affettazione alcuna,
e domandò a d'Artagnan nel modo il più indifferente
del mondo, se era mai stato in Inghilterra.
</p>

<p>
D'Artagnan rispose che vi era stato spedito dal sig.
de Tréville, per trattare una rimonta di cavalli, e che
anzi ne aveva condotti quattro come campioni.
</p>

<p>
Milady, nel corso della conversazione si morse due
o tre volte le labbra; ella aveva a che fare con un giovane
che giocava a giuoco chiuso.
</p>

<p>
Nella stessa ora della sera innanzi, d'Artagnan si ritirò.
</p>

<p>
Nel corridoio incontrò pure la bella Ketty, questo era
il nome della cameriera di confidenza. Questa lo guardò
con una espressione di misteriosa benevolenza. Ma
d'Artagnan, era talmente occupato della padrona, che
non rimarcò assolutamente ciò che proveniva dalla cameriera.
</p>

<p>
D'Artagnan ritornò da milady il giorno dopo e l'altro
successivo, e ciascuna volta milady gli fece un'accoglienza
più graziosa.
</p>

<p>
Ciascheduna sera, sia nell'anticamera, sia sulla scala,
sia nel corridoio, egli incontrava sempre la bella cameriera.
<span class="pagenum" id="Page_211">[211]</span>
Ma, come lo abbiamo detto, d'Artagnan non faceva alcuna
attenzione a questa persistenza strana della povera
Ketty.
</p>

<div class="chapter">
<h2 id="cap32">CAPITOLO XXXII.
<span class="smaller">UN PRANZO DAL PROCURATORE</span></h2>
</div>

<p>
Frattanto il duello, nel quale Porthos aveva rappresentato
una parte così brillante, non gli fece dimenticare
il pranzo al quale era stato invitato dalla moglie
del procuratore. L'indomani, verso un'ora, si fece dare
l'ultimo colpo di spazzola da Mousqueton, e s'incamminò
verso la strada degli Orsi.
</p>

<p>
Il suo cuore batteva, ma non era, come quello di
d'Artagnan, per un giovane ed impaziente amore. No, un
interesse più materiale lo guidava; egli finalmente andava
a sorpassare la misteriosa soglia, a salire quella
sconosciuta scala che avevano salito uno ad uno i vecchi
scudi di mastro Coquenard, egli andava a vedere in realtà
un certo scrigno, di cui venti volte aveva veduto l'immagine
ne' suoi sogni: scrigno di forma lunga e profonda,
ripieno di catenacci e serrature, ed ammurato al
suolo; scrigno di cui aveva così di sovente inteso parlare,
e che le mani del procuratore avrebbero aperto ai
suoi sguardi ammiratori.
</p>

<p>
E poi egli, l'uomo errante sulla terra, l'uomo senza
fortuna, l'uomo senza famiglia, egli, il soldato abituato
agli alberghi, alle osterie, alle taverne, alle bettole;
egli, il goloso, obbligato la maggior parte del tempo
di attenersi ai bocconi d'incontro, egli stava per gustare
un pranzo di famiglia, per assaporare un interno
di famiglia con tutti i suoi comodi.
</p>

<p>
Venire in qualità di cugino a sedersi tutti i giorni
ad una buona tavola, dietro la fronte gialla e rugosa del
vecchio procuratore, spennare qualche poco i giovani
<span class="pagenum" id="Page_212">[212]</span>
scrivani, insegnando loro il giuoco della bassetta, del
passadieci e del faraone, nelle loro più fine pratiche, e
guadagnando come onorario della lezione, che loro dava
in un'ora, le loro economie di un mese, ciò era nei
costumi di quell'epoca, e sorrideva enormemente a
Porthos.
</p>

<p>
Il moschettiere si dipingeva bene di qua e di là i cattivi
argomenti che correvano allora sul proposito dei
procuratori, la lesina, la lima, i giorni di digiuno; ma
siccome, dopo tutto, salvi alcuni eccessi di economia
ch'egli aveva ritrovati intempestivi, aveva veduto la
procuratrice molto liberale, ben inteso per una procuratrice,
sperò ritrovare una casa montata nel modo il
più lusinghiero.
</p>

<p>
Tuttavolta, quando il moschettiere fu alla porta,
concepì qualche dubbio: primieramente non era fatta
per impegnare le persone; sporca, puzzolente e nera, la
scala male illuminata da delle finestre colle sbarre, a
traverso le quali filtrava la luce grigia di un cortile vicino.
Al primo piano ritrovò una porta bassa e ferrata
con enormi chiodi, come la porta principale del gran
Castelletto.
</p>

<p>
Porthos vi battè col dito; un grande scrivano pallido
e nascosto sotto una foresta di capelli vergini, venne
ad aprire, e salutò coll'aria di un uomo obbligato a rispettare
nell'altro l'alta statura, che indicava la forza,
l'abito militare, che indicava lo stato, il viso colorito,
che indicava l'abitudine di viver bene.
</p>

<p>
Un altro scrivano più piccolo dietro al primo, un alto
scrivano più grande dietro al secondo, un saltafossi
di dodici anni dietro al terzo.
</p>

<p>
In tutto tre scrivani e mezzo, cosa che, per quei
tempi, annunziava uno studio dei più accreditati.
</p>

<p>
Quantunque il moschettiere, non dovesse giungere
che ad un'ora, fin dal mezzogiorno la procuratrice teneva
l'occhio alle vedette, e calcolava sul cuore, e fors'anche
<span class="pagenum" id="Page_213">[213]</span>
sullo stomaco del suo adoratore, per fargli anticipare
il momento convenuto.
</p>

<p>
La signora Coquenard giunse dunque alla porta dell'appartamento
quasi nello stesso momento in cui il suo
convitato giungeva dalla porta della scala, la degna
signora tolse Porthos da un grande imbarazzo: gli scrivani
avevano l'occhio curioso, ed egli non sapendo troppo
che dire a quest'organo ascendente e discendente, si
teneva muto.
</p>

<p>
— È mio cugino! gridò la procuratrice; entrate dunque,
entrate dunque, sig. Porthos.
</p>

<p>
Il nome di Porthos fece un tale effetto sui giovani di
studio, che si misero tutti a ridere: ma Porthos si voltò,
e tutti i visi rientrarono nella loro prima gravità.
</p>

<p>
Si giunse nel gabinetto del procuratore, dopo avere
traversato l'anticamera ove stavano gli scrivani, e dopo
avere traversato lo studio, ov'essi avrebbero dovuto
essere. Quest'ultima era una specie di sala nera ammobigliata
di scartafacci. Sortendo dallo studio, si lasciava
la cucina a destra, e si entrava a sinistra nella sala
di conversazione.
</p>

<p>
Tutte queste camere fra di loro obbligate non ispiravano
alcuna buona idea a Porthos. Le parole doveano
essere sentite da lungi per tutte queste porte aperte;
quindi, nel passare, aveva dato un colpo d'occhio rapido
ed investigatore nella cucina, e confessava a se stesso,
a vergogna della sua procuratrice ed a proprio suo
gran dispiacere che non vi aveva veduto quel fuoco,
quell'anima, quel movimento che, all'istante di un buon
pranzo, regnano ordinariamente in questo santuario
della ghiottoneria.
</p>

<p>
Il procuratore era stato senza dubbio prevenuto di
questa visita, poichè non manifestò alcuna sorpresa alla
vista di Porthos, che si avanzò fino a lui con un'aria
molto disinvolta, e lo salutò cortesemente.
</p>

<p>
— Noi siamo cugini, a quanto sembra, sig. Porthos?
<span class="pagenum" id="Page_214">[214]</span>
disse il procuratore sollevandosi colla forza delle sue
braccia dal seggiolone di canna.
</p>

<p>
Il vecchio, avvolto in una gran veste nera ove si perdeva
il suo corpo sottile, era risoluto e secco; i suoi
piccoli occhi grigi brillavano come lucciole, e sembravano,
colla sua bocca smorfiosa, la sola parte del suo
viso in cui fosse rimasta vita. Disgraziatamente le gambe
incominciavano a ricusare il servizio a tutta questa
macchina ossea. Da cinque o sei mesi, che aveva cominciato
a farsi sentire questo indebolimento, il degno
procuratore era divenuto presso a poco lo schiavo
di sua moglie.
</p>

<p>
Il cugino fu accettato con rassegnazione: ecco tutto.
Il signore Coquenard, se avesse avuta la forza delle
sue gambe, avrebbe declinata tutta la parentela col signor
Porthos.
</p>

<p>
— Sì, signore, noi siamo cugini, disse senza sconcertarsi
Porthos, che d'altronde non avea mai contato di
essere ricevuto dal marito con entusiasmo.
</p>

<p>
— Dal lato di donna, credo io? disse maliziosamente
il procuratore.
</p>

<p>
Porthos non capì questo scherzo, e la prese per una
ingenuità, di cui rise fortemente sotto i suoi baffi: la
signora Coquenard, che sapeva essere il procuratore
ingenuo, una varietà molto rara nella sua specie, sorrise
un poco, ma arrossì molto.
</p>

<p>
Il signor Coquenard aveva, dall'arrivo di Porthos,
gettati i suoi occhi con inquietudine sopra un grande
armadio posto dirimpetto al suo scrittoio di quercia.
Porthos capì che questo armadio, quantunque non corrispondesse
alla forma che aveva veduta nei suoi sogni,
doveva essere il fortunato scrigno, e si rallegrò
ehe la realtà avesse sei piedi di più in altezza di quello
che aveva in sogno.
</p>

<p>
Il signor Coquenard non spinse più oltre le sue investigazioni
genealogiche; ma, riconducendo il suo
<span class="pagenum" id="Page_215">[215]</span>
sguardo inquieto dall'armadio sopra Porthos, si contentò
di dire:
</p>

<p>
— Il nostro signor cugino, prima della sua partenza
per la campagna, vorrà bene farci la grazia di venire
a pranzo con noi, non è vero, signora Coquenard?
</p>

<p>
Questa volta Porthos ricevette il colpo nel mezzo
dello stomaco, e lo sentì; sembrava che, dal canto suo,
la signora Coquenard non fosse meno insensibile, poichè
ella soggiunse:
</p>

<p>
— Mio cugino non ritornerà, se egli vede che noi lo
trattiamo male; ma nel caso contrario, egli ha troppo
poco tempo da passare a Parigi, e per conseguenza da
vederci, perchè noi non dobbiamo domandargli quasi
tutti gl'istanti di cui può disporre fino alla sua partenza.
</p>

<p>
— Oh! le mie gambe, le mie povere gambe! mormorò
il signor Coquenard.
</p>

<p>
E si sforzò di sorridere.
</p>

<p>
Questo soccorso, che era giunto a Porthos nel momento
in cui era stato attaccato nelle sue speranze gastronomiche,
inspirò al moschettiere molta riconoscenza
per la sua procuratrice.
</p>

<p>
Ben presto suonò l'ora del pranzo. Si passò nella sala
della tavola, sala grande e nera, che era situata dirimpetto
alla cucina.
</p>

<p>
Gli scrivani, che, a quanto sembrava, avevano inteso
nella casa dei profumi insoliti, erano di un'esattezza
militare, e stavano colle loro sedie alla mano,
pronti ad assidersi a tavola. Si vedevano già agitare
le mascelle con disposizioni spaventose.
</p>

<p>
— Per bacco! pensò Porthos, gettando uno sguardo
sui tre affamati, poichè il salta-fossi non era, come si
può bene immaginare, ammesso agli onori della tavola
magistrale, per bacco! nel posto di mio cugino, non
conserverei simili ghiottoni. Si direbbe che sono naufragati,
che non hanno mangiato da sei settimane.
</p>

<p>
<span class="pagenum" id="Page_216">[216]</span>
</p>

<p>
Il signor Coquenard entrò spinto sul suo seggio a
rotelle dalla signora Coquenard, alla quale Porthos,
a sua volta, venne in soccorso per trascinare suo marito
fin contro la tavola. Appena entrato egli agitò il
naso e le mascelle come avevano fatto i suoi scrivani.
</p>

<p>
— Oh! oh! ecco un pranzo che invita!
</p>

<p>
— Che diavolo sente egli dunque di straordinario in
questo pranzo? disse Porthos all'aspetto di un brodo
pallido abbondante; ma perfettamente cieco, e sul quale
nuotavano alcune rare croste come le isole nell'Arcipelago.
</p>

<p>
La signora Coquenard sorrise, e dietro un di lei cenno,
tutti si assisero con premura.
</p>

<p>
Il signor Coquenard fu il primo ad essere servito,
quindi Porthos, in seguito la signora Coquenard empì
la sua scodella, e distribuì le croste senza brodo agli
impazienti scrivani.
</p>

<p>
In questo momento la porta della sala da pranzo si
aprì da se stessa cigolando, e Porthos, a traverso i battenti
socchiusi, scoperse il salta-fossi, che non potendo
prender parte al festino, mangiava il suo pane al doppio
odore della cucina, e della sala da pranzo.
</p>

<p class="pad2 center large">
FINE DEL SECONDO VOLUME.
</p>

<div class="somm">

<h2><a id="indice" href="#indfront">
INDICE</a>
<span class="smaller">DELLE MATERIE</span></h2>

<p class="center">
(<span class="smcap">Vol. II.</span>)
</p>

<table class="indice" summary="">
 <tr>
  <td>&nbsp;</td> <td><i>Continuazione del Capitolo XVI.</i></td> <td class="pag"><a href="#cap16">5</a></td>
 </tr>
 <tr>
  <td class="cap">CAP. XVII.</td> <td><i>L'interno della famiglia Bonacieux.</i></td> <td class="pag"><a href="#cap17">9</a></td>
 </tr>
 <tr>
  <td class="cap">CAP. XVIII.</td> <td><i>L'amante ed il marito.</i></td> <td class="pag"><a href="#cap18">25</a></td>
 </tr>
 <tr>
  <td class="cap">CAP. XIX.</td> <td><i>Piano di campagna.</i></td> <td class="pag"><a href="#cap19">33</a></td>
 </tr>
 <tr>
  <td class="cap">CAP. XX.</td> <td><i>Viaggio.</i></td> <td class="pag"><a href="#cap20">44</a></td>
 </tr>
 <tr>
  <td class="cap">CAP. XXI.</td> <td><i>La contessa di Winter.</i></td> <td class="pag"><a href="#cap21">57</a></td>
 </tr>
 <tr>
  <td class="cap">CAP. XXII.</td> <td><i>Il ballo della Merlaison.</i></td> <td class="pag"><a href="#cap22">69</a></td>
 </tr>
 <tr>
  <td class="cap">CAP. XXIII.</td> <td><i>L'appuntamento.</i></td> <td class="pag"><a href="#cap23">77</a></td>
 </tr>
 <tr>
  <td class="cap">CAP. XXIV.</td> <td><i>Il Padiglione.</i></td> <td class="pag"><a href="#cap24">90</a></td>
 </tr>
 <tr>
  <td class="cap">CAP. XXV.</td> <td><i>Porthos.</i></td> <td class="pag"><a href="#cap25">103</a></td>
 </tr>
 <tr>
  <td class="cap">CAP. XXVI.</td> <td><i>La tesi d'Aramis.</i></td> <td class="pag"><a href="#cap26">126</a></td>
 </tr>
 <tr>
  <td class="cap">CAP. XXVII.</td> <td><i>La moglie di Athos.</i></td> <td class="pag"><a href="#cap27">143</a></td>
 </tr>
 <tr>
  <td class="cap">CAP. XXVIII.</td> <td><i>Il ritorno.</i></td> <td class="pag"><a href="#cap28">165</a></td>
 </tr>
 <tr>
  <td class="cap">CAP. XXIX.</td> <td><i>La caccia per equipaggiarsi.</i></td> <td class="pag"><a href="#cap29">182</a></td>
 </tr>
 <tr>
  <td class="cap">CAP. XXX.</td> <td><i>Milady.</i></td> <td class="pag"><a href="#cap30">193</a></td>
 </tr>
 <tr>
  <td class="cap">CAP. XXXI.</td> <td><i>Inglesi e francesi.</i></td> <td class="pag"><a href="#cap31">202</a></td>
 </tr>
 <tr>
  <td class="cap">CAP. XXXII.</td> <td><i>Un pranzo dal procuratore.</i></td> <td class="pag"><a href="#cap32">211</a></td>
 </tr>
</table>

<hr />
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span><i>Monsieur</i> era il termine con cui si contraddistingueva il
fratello del re.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
